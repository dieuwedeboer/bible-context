#Download: http://drupalbible.org/download

*Bible
#shortname,fullname,language
THR|台語漢字羅馬本|tw|201703090

*Chapter
#book,fullname,shortname,chap-count
GEN|創世記|創|50
EXO|出埃及記|出|40
LEV|利未記|利|27
NUM|民數記|民|36
DEU|申命記|申|34
JOS|約書亞記|書|24
JUG|士師記|士|21
RUT|路得記|得|4
1SM|撒母耳記上|撒上|31
2SM|撒母耳記下|撒下|24
1KG|列王記上|王上|22
2KG|列王記下|王下|25
1CH|歷代志上|代上|29
2CH|歷代志下|代下|36
EZR|以斯拉記|拉|10
NEH|尼希米記|尼|13
EST|以斯帖記|斯|10
JOB|約伯記|伯|42
PS|詩篇|詩|150
PRO|箴言|箴|31
ECC|傳道書|傳|12
SON|雅歌|歌|8
ISA|以賽亞書|賽|66
JER|耶利米書|耶|52
LAM|耶利米哀歌|哀|5
EZE|以西結書|結|48
DAN|但以理書|但|12
HOS|何西阿書|何|14
JOE|約珥書|珥|3
AMO|阿摩司書|摩|9
OBA|俄巴底亞書|俄|1
JON|約拿書|拿|4
MIC|彌迦書|彌|7
NAH|那鴻書|鴻|3
HAB|哈巴谷書|哈|3
ZEP|西番雅書|番|3
HAG|哈該書|該|2
ZEC|撒迦利亞書|亞|14
MAL|瑪拉基書|瑪|4
MAT|馬太福音|太|28
MAK|馬可福音|可|16
LUK|路加福音|路|24
JHN|約翰福音|約|21
ACT|使徒行傳|徒|28
ROM|羅馬書|羅|16
1CO|哥林多前書|林前|16
2CO|哥林多後書|林後|13
GAL|加拉太書|加|6
EPH|以弗所書|弗|6
PHL|腓利比書|腓|4
COL|歌羅西書|西|4
1TS|帖撒羅尼迦前書|帖前|5
2TS|帖撒羅尼迦後書|帖後|3
1TM|提摩太前書|提前|6
2TM|提摩太後書|提後|4
TIT|提多書|多|3
PHM|腓利門書|門|1
HEB|希伯來書|來|13
JAM|雅各書|雅|5
1PE|彼得前書|彼前|5
2PE|彼得後書|彼後|3
1JN|約翰一書|約壹|5
2JN|約翰二書|約貳|1
3JN|約翰三書|約參|1
JUD|猶大書|猶|1
REV|啟示錄|啟|22

*Context
#Book,Chapter,Verse,LineMark,Context
GEN|1|1||源起頭，上帝創造天及地。
GEN|1|2||地是空空混沌，深淵的面上黑暗；上帝的神運動佇水面。
GEN|1|3||上帝講：「著有光」，就有光。
GEN|1|4||上帝看光是好，上帝將光暗分開。
GEN|1|5||上帝叫彼個光做「日」，叫暗做「暝」。有下昏，有早起，是頭一日。
GEN|1|6||上帝講：「諸個水的中間著有穹蒼，將水及水分開。」
GEN|1|7||上帝就造穹蒼，來分開穹蒼下的水，及穹蒼頂的水。就有按呢。
GEN|1|8||上帝叫穹蒼做「天」。有下昏，有早起，是第二日。
GEN|1|9||上帝講：「天下諸個水著聚集到一所在，乾地著出現。」就有按呢。
GEN|1|10||上帝叫乾地做「地」，叫聚集的水做「海」。上帝看伊是好。
GEN|1|11||上帝講：「地著發草以及結子的菜蔬，及照類生果子的樹，彼內面有伊的子佇地上。」就有按呢。
GEN|1|12||地就發草及照類結子的菜蔬，及照類生果子的樹；內面有伊的子。上帝看伊是好。
GEN|1|13||有下昏，有早起，是第三日。
GEN|1|14||上帝講：「天裡的穹蒼著有發光的體，來分別日暝，亦通做兆頭，四季、日、年，
GEN|1|15||亦互怹做光體佇天的穹蒼，照光佇地上。」就有按呢。
GEN|1|16||上帝就造大的光體二個，大的光體來管日時，細的光體來管暝時，也造星辰。
GEN|1|17||上帝下怹佇天裡的穹蒼，互怹照光佇地裡，
GEN|1|18||也欲管有日暝，分別光暗。上帝看伊是好。
GEN|1|19||有下昏，有早起，是第四日。
GEN|1|20||上帝講：「水著生湠多多有活命的動物；鳥飛佇地的頂面，天裡的穹蒼。」
GEN|1|21||上帝就創造海裡的大魚以及水所生多多有活命的動物，各照伊的類；閣創造逐樣的飛鳥，照伊的類。上帝看伊是好。
GEN|1|22||上帝賜福怹，講：「著生湠加添真多，充滿佇海裡的水；也互鳥隻生湠多多佇地裡。」
GEN|1|23||有下昏，有早起，是第五日。
GEN|1|24||上帝講：「地著生有活命的動物，照伊的類；精牲、蟲thōa、地上的走獸，照伊的類。」就有按呢。
GEN|1|25||上帝就造地上的走獸，照伊的類；精牲，照伊的類；地上一切的蟲thōa，照伊的類。上帝看伊是好。
GEN|1|26||上帝講：「咱著造人親像咱的像、照咱的款，互怹管理海裡的魚、天裡的鳥、及精牲，及全地，以及地上啲趖的蟲thōa。」
GEN|1|27||上帝就創造人親像伊家己的像，照上帝的像創造伊，創造怹男者女者。
GEN|1|28||上帝賜福怹，上帝閣對怹講：「著生湠真多，充滿佇地上，來卡贏伊，也著治理海裡的魚、天裡的鳥，及地上一切所振動的活物。」
GEN|1|29||上帝講：「我有互恁遍地上一切結子的菜蔬閣一切的樹，其中有結子的樹的果子攏互恁做食物。
GEN|1|30||論到地上一切的走獸天中一切的鳥，及地上一切會振動有活命的物，我將一切青草互怹做食物。」就有按呢。
GEN|1|31||上帝看伊一切所造的，看啊！真好。有下昏，有早起，是第六日。
GEN|2|1||天地及伊一切所有的已經做完。
GEN|2|2||佇第七日，上帝完伊所造的工，就佇第七日息伊一切所造的工。
GEN|2|3||上帝賜福佇第七日，定做聖日；因為佇此日，上帝停伊一切創造的工，就安息。
GEN|2|4||天地創造的來歷，佇耶和華上帝造地及天的日，親像下底，
GEN|2|5||山野一切的草木未有佇地裡，山野一切的菜蔬未有發；因為耶和華上帝無落雨佇地裡，也無人通種作彼個土地，
GEN|2|6||總是有霧對地起，潤澤遍地面。
GEN|2|7||耶和華上帝用地上的土粉摶做人，歕活的氣入伊的鼻孔，人就成做活的靈魂。
GEN|2|8||耶和華上帝佇東方佇伊甸種一個園，將所造的人下佇遐。
GEN|2|9||耶和華上帝互逐樣的樹對地裡發起來，好看也好食。佇園的中間閣有活命的樹及分別好歹的樹。
GEN|2|10||伊甸有河流出來，灌沃彼個園，對遐分開做四條：
GEN|2|11||頭一條名叫比遜，就是踅(se̍h)流佇哈腓拉全地的。佇遐有出金，
GEN|2|12||彼位的金是真好；亦出真珠碧玉。
GEN|2|13||第二條名叫基訓，就是踅(se̍h)流佇古實全地的。
GEN|2|14||第三條名叫希底結，就是流佇亞述的東勢的。第四條就是伯拉。
GEN|2|15||耶和華上帝將彼個人下佇伊甸園，來種作顧守。
GEN|2|16||耶和華上帝吩咐彼個人講：「園內逐號樹的果子，通隨意來食，
GEN|2|17||總是分別好歹的樹，伊的果子呣通食，因為食的日你的確死！」
GEN|2|18||耶和華上帝講：「人單身家己住呣好，我欲給伊造一個幫助者來匹配伊。」
GEN|2|19||耶和華上帝用土做山野逐樣的走獸以及空中逐樣的飛鳥，導到彼人的面前，看伊欲稱怹甚麼名。見若伊所稱逐樣活物的，就做彼個物的名。
GEN|2|20||彼個人就給一切的精牲及空中的飛鳥、及山野一切的走獸攏號名；總是尋無一個通做彼人的幫助來匹配伊。
GEN|2|21||耶和華上帝互彼個人睏重眠，伊就睏；就提伊的脅骨一支，包密伊的肉。
GEN|2|22||耶和華上帝就將對彼人所提出的脅骨造成一個查某人，導來就近彼人。
GEN|2|23||彼人講：今此個是我骨內的骨，肉內的肉，欲稱做「查某人」，因為伊是對「查甫人」提出。
GEN|2|24||所以，人欲離開伊的父母，結聯伊的某，怹就成做一體。
GEN|2|25||翁某二人平平褪腹裼，也無見誚。
GEN|3|1||耶和華上帝所造山野一切的活物，蛇是比怹卡狡譎。蛇對婦仁人講：「上帝豈有影講園內一切的樹恁攏呣通食嗎？」
GEN|3|2||婦仁人對蛇講：「園內樹裡的果子阮通食，
GEN|3|3||只有園中央彼欉樹的果子，上帝曾講：『恁呣通食伊，亦呣通摸，驚了會死。』」
GEN|3|4||蛇對婦仁人講：「恁無的確會死；
GEN|3|5||因為上帝知，恁食的日恁的目睭就會開，恁欲親像上帝會分別好歹。」
GEN|3|6||婦仁人看彼欉樹好食，亦合目，閣彼欉樹是通欣慕互人有智慧，就挽伊的果子食伊，續互伊的丈夫，伊亦食伊。
GEN|3|7||怹二人的目睭就開，才知怹是褪腹裼，就揙無花果葉為家己做裙。
GEN|3|8||日涼冷的時，耶和華上帝行遊佇園內。怹聽見伊的聲，彼人及伊的婦仁人就匿佇園內的樹中，來閃避耶和華上帝的面。
GEN|3|9||耶和華上帝叫彼人，對伊講：「你佇叨落？」
GEN|3|10||伊就講：「我聽見你的聲佇園內，我就驚；因為我褪腹裼，就家己匿。」
GEN|3|11||講：「是誰給你講你褪腹裼？我吩咐你呣通食彼欉樹，你食伊嗎？」
GEN|3|12||彼人講：「你所互我做伴的婦仁人，伊用彼欉樹的果子互我，我就食伊。」
GEN|3|13||耶和華上帝對婦仁人講：「你所做是甚麼事？」婦仁人講：「蛇引誘我，我就食。」
GEN|3|14||耶和華上帝對蛇講：你已經做此個，所以你受咒詛，比一切的精牲及山野一切的走獸卡重；你欲用腹肚行，一生食土粉。
GEN|3|15||我欲互你及婦仁人結冤讎；你的後裔及伊的後裔亦結冤讎。伊欲傷你的頭殼；你欲傷伊的腳後㬹。
GEN|3|16||閣對婦仁人講：我的確大大加添你懷孕的艱苦；你欲艱苦生子。你欲戀慕你的丈夫；伊欲管轄你。
GEN|3|17||也對亞當講：你已經聽趁你的婦仁人的話，來食我所吩咐你講你呣通食伊的，所以土地因為你的緣故受咒詛；你一世人勞苦才對伊得著食。
GEN|3|18||土地欲為著你發莿帕及蒺藜；你也欲食園裡的菜蔬。
GEN|3|19||你欲汗流滿面才通得著食，到你歸土，因為你是對土提出來。你本是土粉，也欲歸佇土粉。
GEN|3|20||彼人給伊的某號名叫夏娃，因為伊做眾人的老母。
GEN|3|21||耶和華上帝為著彼人及伊的某，用皮做衣服互怹穿。
GEN|3|22||耶和華上帝講：「看啊，此人已經及咱相親像，會分別好歹；今驚了伊伸手閣對活命樹挽來食，就活到永遠。」
GEN|3|23||所以耶和華上帝教伊出伊甸園，來種作彼個土，就是伊所對伊出的。
GEN|3|24||所以趕彼個人出；也佇伊甸園的東勢安置𠼻𡀔兵及四面轉踅(se̍h)發火焰的劍，來防守活命樹的路。
GEN|4|1||彼人及伊的某夏娃同房，夏娃就懷孕生該隱，講：「我對耶和華庇佑得著子。」
GEN|4|2||閣生伊的小弟亞伯。亞伯是顧羊者，該隱是作田者。
GEN|4|3||到日後，該隱將土產做禮物獻互耶和華；
GEN|4|4||亞伯也將羊群中頭上生的羊及伊的油提來獻。耶和華眷顧亞伯及伊的禮物，
GEN|4|5||總是無眷顧該隱及伊的禮物。該隱就大受氣，變面。
GEN|4|6||耶和華對該隱講：「你啥事受氣？你啥事變面？
GEN|4|7||你若行好，豈無得著鑒納？若無行好，罪孽埋伏佇門口。伊欲戀慕你，你欲管轄伊。」
GEN|4|8||該隱給伊的小弟講；以後怹佇山裡的時，該隱攻擊伊的小弟亞伯，給伊刣死。
GEN|4|9||耶和華對該隱講：「你的小弟亞伯佇叨落？」伊講：「呣知！我豈是顧守我的小弟的嗎？」
GEN|4|10||伊講：「你有做甚麼？恁小弟的血的聲對地裡喉叫我。
GEN|4|11||地有開嘴，對你的手來接受恁小弟的血。今你對此個地受咒詛。
GEN|4|12||你種作，地無欲出土產互你；你欲四界走，漂流地上。」
GEN|4|13||該隱對耶和華講：「我的刑罰太重，過頭佇我所會當的。
GEN|4|14||你今仔日趕我離開此個地面，無通住佇你的面前；我四界走漂流地上，見若抵著我的欲刣死我。」
GEN|4|15||耶和華對伊講：「因為按呢，見若刣死該隱的，欲受七倍的報應。」耶和華就給該隱立一個記號，免得抵著伊的刣死伊。
GEN|4|16||該隱就離開耶和華的面前，去佇伊甸的東勢羅得的地徛起。
GEN|4|17||該隱及伊的某同房，伊的某懷孕，生以諾。該隱起城，就照伊的子的名稱彼個城的名做以諾。
GEN|4|18||以諾生以拿；以拿生米戶雅利；米戶雅利生瑪土撒利；瑪土撒利生拉麥。
GEN|4|19||拉麥娶二個某：一個名亞大，一個名洗拉。
GEN|4|20||亞大生雅八；伊做徛起布棚、飼精牲的人的祖。
GEN|4|21||伊的小弟名猶八；伊是做一切彈琴歕簫的人的祖。
GEN|4|22||洗拉也生土八該隱；伊就是製造逐樣銅鐵利器的。土八該隱的姊妹就是拿瑪。
GEN|4|23||拉麥對伊二個某講：亞大及洗拉啊！著聽我的聲；拉麥的某啊！著致意聽我的話：人傷我，我刣伊；少年人害我，我刣伊。
GEN|4|24||該隱的伸冤，若是七倍，就拉麥的伸冤，的確七十七倍。
GEN|4|25||亞當閣及伊的某同房，伊的某生子，標名叫設，是講：「上帝閣給我設立一個子來替亞伯，因為該隱給伊刣死。」
GEN|4|26||設也生子，標名以羅士。彼時，人才起頭求叫耶和華的名。
GEN|5|1||亞當的世系記佇下底。（當上帝創造人的日，是照上帝的款式來造伊，
GEN|5|2||創造怹查甫及查某。佇怹受創造的日，賜怹福氣，稱怹的名叫「人」。）
GEN|5|3||亞當一百三十歲生子，照伊的款親像伊的像，標名叫設。
GEN|5|4||亞當生設了後，閣歷過八百年，其中猶有生子查某子。
GEN|5|5||亞當計共享壽九百三十歲才死。
GEN|5|6||設一百連五歲，生以羅士。
GEN|5|7||設生以羅士的了後，猶活八百連七年，其中有閣生子查某子。
GEN|5|8||設計共享壽九百一十二歲才死。
GEN|5|9||以羅士九十歲，生該南。
GEN|5|10||以羅士生該南的了後，猶活八百一十五年，其中有閣生子查某子。
GEN|5|11||以羅士計共享壽九百連五歲才死。
GEN|5|12||該南七十歲，生瑪勒列。
GEN|5|13||該南生瑪勒列的了後，猶活八百四十年，其中有閣生子查某子。
GEN|5|14||該南計共享壽九百一十歲才死。
GEN|5|15||瑪勒列六十五歲，生雅列。
GEN|5|16||瑪勒列生雅列的了後，猶活八百三十年，其中有閣生子查某子。
GEN|5|17||瑪勒列計共享壽八百九十五歲才死。
GEN|5|18||雅列一百六十二歲，生以諾。
GEN|5|19||雅列生以諾的了後，猶活八百年，其中有閣生子查某子。
GEN|5|20||雅列計共享壽九百六十二歲才死。
GEN|5|21||以諾六十五歲，生瑪土撒拉。
GEN|5|22||以諾生瑪土撒拉的了後，及上帝相及行三百年，其中有閣生子查某子。
GEN|5|23||以諾計共享壽三百六十五歲。
GEN|5|24||以諾及上帝相及行，上帝接伊去，伊就無佇啲。
GEN|5|25||瑪土撒拉一百八十七歲，生拉麥。
GEN|5|26||瑪土撒拉生拉麥的了後，猶活七百八十二年，其中有閣生子查某子。
GEN|5|27||瑪土撒拉計共享壽九百六十九歲才死。
GEN|5|28||拉麥一百八十二歲，生一個子，
GEN|5|29||標名叫挪亞，講：「耶和華曾咒詛地，互咱做工勞苦；今此個子欲安慰咱。」
GEN|5|30||拉麥生挪亞的了後，猶活五百九十五年，其中有閣生子查某子。
GEN|5|31||拉麥計共享壽七百七十七歲才死。
GEN|5|32||挪亞五百歲生閃、含、雅弗。
GEN|6|1||人佇地上愈卡多，也生查某子的時，
GEN|6|2||上帝的子看見人的查某子媠，就照怹所愛，娶怹做某。
GEN|6|3||耶和華講：「人既然屬佇肉體，我的神無欲永遠踮佇怹；若是怹的日子欲到一百二十年。」
GEN|6|4||佇彼時有大漢人佇地面上，後來上帝的子及人的查某子同房，怹就生子；就是對古早英雄有名聲的人。
GEN|6|5||耶和華看見人佇地上，罪惡真大，心內所想的念頭逐日攏是歹，
GEN|6|6||耶和華退悔伊造人佇世間，心內憂悶。
GEN|6|7||耶和華講：「我欲對地上剿滅我所創造的人，將人及走獸，蟲thōa，飛鳥，攏剿滅，因為我造怹了有退悔。」
GEN|6|8||只有挪亞得著恩典佇耶和華的面前。
GEN|6|9||挪亞的世系記佇下底。挪亞是義人，佇彼世代的中間是完全的人。挪亞及上帝相及行。
GEN|6|10||挪亞生三個子，就是閃、含、雅弗。
GEN|6|11||世界敗壞佇上帝的面前，世界充滿強暴。
GEN|6|12||上帝看世界攏敗壞；因為見有肉體者怹佇世界的行做攏是敗壞。
GEN|6|13||上帝對挪亞講：「見有肉體者，我看怹的末期已經到；因為怹的強暴充滿佇世界，你看，我欲將怹及地做一下毀滅。
GEN|6|14||你著用松柏柴做大船，船內著隔房間，內外用瀝青油糊伊。
GEN|6|15||大船的造法是按呢：長三百肘，闊五十肘，高三十肘。
GEN|6|16||船著做窗仔，高一肘。門著下佇船邊。船著做三層分上、中、下。
GEN|6|17||你看，我，我欲互大水氾濫佇地上，來毀滅天下；見若有活氣的肉體，見若佇地上者，攏會死。
GEN|6|18||總是我欲及你立我的約；你及你的子，你的某，你的媳婦攏著入大船。
GEN|6|19||見若有活氣的肉體，逐樣一對，一隻公的一隻母的，你著帶怹入大船，及你相及保全活命。
GEN|6|20||飛鳥各照伊的類，精牲各照伊的類，地上的蟲thōa各照伊的類，逐樣一對，欲到你遐來保全怹的活命。
GEN|6|21||你著提逐樣的食物積聚啲，通做你及怹的食物。」
GEN|6|22||挪亞就按呢行。照上帝攏總所命令的去行。
GEN|7|1||耶和華對挪亞講：「你及你全家攏著入大船；因為佇此世代的中間，我看見你佇我的面前是義人。
GEN|7|2||見若清氣的精牲，你著帶七隻公的七隻母的；無清氣的精牲，你著帶一隻公的一隻母的；
GEN|7|3||天裡的鳥也著帶七隻公的七隻母的，通留怹的種活佇全地；
GEN|7|4||因為閣過七日，我欲落雨佇地上四十日四十暝，將我所造逐號的活物攏對地上剿滅。」
GEN|7|5||挪亞就照耶和華所命令伊的一盡去行。
GEN|7|6||當大水氾濫佇地上的時，挪亞六百歲。
GEN|7|7||挪亞就及伊的子伊的某伊的媳婦攏入大船，閃避大水。
GEN|7|8||清氣的精牲及無清氣的精牲，飛鳥及地上一切的蟲thōa，
GEN|7|9||攏一對一對，有公的有母的，到挪亞遐進入大船，照上帝命令挪亞的。
GEN|7|10||過許個七日，大水氾濫佇地上。
GEN|7|11||當挪亞六百歲，二月十七日彼日，深淵的水源攏裂開天也破隙，
GEN|7|12||四十日四十暝落雨佇地面上。
GEN|7|13||抵抵彼日，挪亞及伊的子閃、含、雅弗，及挪亞的某及伊三個媳婦，攏入大船。
GEN|7|14||怹及百獸，各照伊的類，一切的精牲，各照伊的類，一切趖佇地上的蟲thōa，各照伊的類，一切有翅的，各照伊的類，一切的飛鳥，各照伊的類，攏總進入大船。
GEN|7|15||見若肉體、內面有活氣的，攏一對一對到挪亞遐，入大船。
GEN|7|16||見若入大船的，是有公有母的肉體，照上帝所命令伊的。耶和華就給伊關啲。
GEN|7|17||水氾濫佇地上四十日，水漲愈高，互大船淐浮，船就離地。
GEN|7|18||水勢真大，佇地上直直漲起來，船漂流佇水面。
GEN|7|19||水勢佇地上極其大，天下的高山攏互伊淹密。
GEN|7|20||水勢比山加漲高十五肘，山攏互伊淹密。
GEN|7|21||見若佇地上有肉體的動物，就是飛鳥、精牲、走獸，及一切趖佇地上的蟲thōa，以及所有的眾人，攏死。
GEN|7|22||見若佇乾地、有鼻孔喘氣的生靈攏死。
GEN|7|23||見若地上一切的活物攏剿滅，人及精牲、蟲thōa，以及天中的飛鳥，怹攏對地上受剿滅，只有挪亞參許個及伊佇船裡的留啲。
GEN|7|24||水勢真大，佇地上歷過一百五十日。
GEN|8|1||上帝記得挪亞及一切的活物以及及伊佇大船一切的精牲。上帝互風吹地，水就漸漸消失。
GEN|8|2||深淵的水源及天的孔隙攏關密，天裡的雨亦息。
GEN|8|3||水對地上直直退。一百五十日後，水就漸漸消。
GEN|8|4||七月十七日船靠佇亞拉臘的山。
GEN|8|5||水閣漸漸消，直直到十月，十月初一日，山頭才出現。
GEN|8|6||過四十日，挪亞開伊所做大船的窗仔，
GEN|8|7||放一隻烏鴉出去；烏鴉飛來飛去，直直到地上的水乾。
GEN|8|8||伊閣放一隻鴿仔出去，欲看水對地上退抑未。
GEN|8|9||總是鴿仔尋無歇腳的所在，就倒轉來大船挪亞遐，因為遍地面猶有水，挪亞伸手接伊，掠入大船。
GEN|8|10||伊閣聽候七日，閣放鴿仔出大船。
GEN|8|11||到下昏鴿仔倒來伊遐，嘴咬一葉新的橄欖葉，挪亞才知水對地上退啦。
GEN|8|12||伊閣聽候七日，放鴿仔出去，鴿仔攏無閣倒來。
GEN|8|13||到挪亞六百連一歲，正月初一日，地上的水攏乾。挪亞就掀開大船的蓋來看，就看見地面已經乾。
GEN|8|14||二月二七日，土地攏乾。
GEN|8|15||上帝對挪亞講：
GEN|8|16||「你及你的某、你的子、你的媳婦攏著出大船。
GEN|8|17||佇你遐見有肉體的活物，就是飛鳥、精牲，及一切趖佇地上的蟲thōa，攏著帶怹出，互怹興旺佇地裡，生湠真多。」
GEN|8|18||對彼霎挪亞及伊的子、伊的某、伊的媳婦攏出來。
GEN|8|19||一切的走獸、一切的蟲thōa、一切的飛鳥，見若地上所有的動物，各照伊的族類，亦攏出大船。
GEN|8|20||挪亞為著耶和華起一座壇，對逐樣清氣的精牲，逐樣清氣的飛鳥取來獻佇壇頂做燒祭。
GEN|8|21||耶和華鼻伊的芳味，耶和華心內就講：「我無閣因為人的緣故咒詛地（因為人對細漢的時心所想就歹），我無欲照我所有行的閣滅各種的活物。
GEN|8|22||地猶佇啲的時，栽種收成、寒熱、冬天夏天、日暝攏無歇。
GEN|9|1||上帝賜福挪亞及伊的子，亦對怹講：「恁著生湠多多，充滿地上。
GEN|9|2||見若地上的走獸及天裡的鳥攏欲驚恁，畏恁，連地上一切的蟲thōa及海裡一切的魚攏交付恁的手。
GEN|9|3||見若活的動物攏做恁的食物。諸個一切我攏互恁，親像互恁菜蔬一樣。
GEN|9|4||獨獨有活命的肉，就是有含血的，恁呣通食。
GEN|9|5||流恁的血，就是流恁活命的血的罪，我欲討伊，我欲對各樣走獸討，亦欲對人的手，以及逐人兄弟的手，來討人的活命。
GEN|9|6||見若互人流血者，人也欲互伊流血，因為上帝造人是親像伊家己的像。
GEN|9|7||恁著生湠多多，佇地面上著興旺，加添真多。」
GEN|9|8||上帝給挪亞及伊的子講：
GEN|9|9||「我，我及恁以及恁的後裔立我的約。
GEN|9|10||亦及許個及恁佇啲一切的活物──就是及恁佇啲的飛鳥、精牲一切走獸，見若對大船出來地上一切的走獸──立約。
GEN|9|11||我及恁立我的約，見有肉體的，無閣互大水滅無，亦無閣有大水毀壞土地。」
GEN|9|12||上帝講：「我及恁亦及許個及恁佇啲逐樣的活物所立永世代的約是有記號。
GEN|9|13||我將我的虹下佇雲裡，通做我及地立約的記號。
GEN|9|14||以後我互雲起遮地的時，欲有虹出現佇雲裡。
GEN|9|15||我就記念我及恁以及逐樣有肉體的活物所立的約，水無閣氾濫損壞一切有肉體的物。
GEN|9|16||虹欲出現佇雲裡，我欲看伊，互我記念上帝及地上逐樣有肉體的活物所立永遠的約。」
GEN|9|17||上帝對挪亞講：「這就是我及地上一切有肉體的物所立的約的記號。」
GEN|9|18||挪亞的子出大船的就是閃、含、雅弗。含是迦南的老父。
GEN|9|19||此三個是挪亞的子，對怹遍滿全地。
GEN|9|20||挪亞起手做農夫，栽種葡萄園。
GEN|9|21||飲彼個酒來醉，佇布棚內褪裼裼。
GEN|9|22||迦南的老父含看怹老父褪裼，去外面給怹二個兄弟講。
GEN|9|23||閃及雅弗提一領衫靠佇怹的肩頭，倒退行來遮老父的褪裼；怹的面向出無看見老父的褪裼。
GEN|9|24||挪亞酒醉醒，才知第二子的所做。
GEN|9|25||就講：迦南著受咒詛，伊欲做伊的兄弟奴僕的奴僕；
GEN|9|26||閣講：著謳咾耶和華──閃的上帝！迦南做閃的奴僕。
GEN|9|27||願上帝互雅弗發展，互伊住佇閃的布棚；迦南亦做伊的奴僕。
GEN|9|28||大水了後，挪亞猶活三百五十年。
GEN|9|29||挪亞計共享壽九百五十歲才死。
GEN|10|1||挪亞的子閃、含、雅弗的世系記佇下底。大水以後，怹有生子。
GEN|10|2||雅弗的子歌篾、瑪各、瑪代、雅完、土巴、米設、提拉。
GEN|10|3||歌篾的子亞實基拿、利法、陀迦瑪。
GEN|10|4||雅完的子以利沙、代實、基提人、多單人。
GEN|10|5||諸個人的後裔將逐國的地土、海嶼分開徛起，各照伊的腔口，照怹的宗族，照怹的邦國。
GEN|10|6||含的子古實、麥西音、弗、迦南。
GEN|10|7||古實的子西巴、哈腓拉、撒弗他、拉瑪、撒弗提迦。拉瑪的子示巴、底但。
GEN|10|8||古實亦生寧錄，伊做世上英雄的起頭。
GEN|10|9||伊佇耶和華的面前是一個英雄拍獵者，所以人講：「親像寧錄佇耶和華的面前是一個英雄拍獵者。」
GEN|10|10||伊的國的起頭就是巴別、以力、亞甲、甲尼，佇示拿的地。
GEN|10|11||伊對遐出來去亞述，起造尼尼微、利河伯伊珥、迦拉，
GEN|10|12||以及尼尼微、迦拉中間的利鮮，這就是彼個大城。
GEN|10|13||麥西人生路亭人、亞拿米人、利哈人、拿弗土人、
GEN|10|14||帕斯魯人、迦斯魯人（對怹出非利士人）、迦斐託人。
GEN|10|15||迦南生大子西頓及赫，
GEN|10|16||以及耶布斯人、亞摩利人、革迦撒人、
GEN|10|17||希未人、亞基人、西尼人、
GEN|10|18||亞瓦底人、洗瑪利人、哈末人，後來迦南諸個族分散。
GEN|10|19||迦南的境界是對西頓向基拉耳的路，到迦薩，閣向所多瑪、蛾摩拉、押瑪、洗扁的路，到拉沙。
GEN|10|20||這就是含的後裔，各照怹的宗族、怹的腔口，佇怹的地土、怹的邦國。
GEN|10|21||雅弗的兄閃，做希伯全族的祖，亦生子。
GEN|10|22||閃的子以攔、亞述、亞法撒、路德、亞蘭。
GEN|10|23||亞蘭的子烏斯、戶勒、基帖、瑪施。
GEN|10|24||亞法撒生沙拉；沙拉生希伯。
GEN|10|25||希伯生二個子，一個名叫法勒，因為佇伊彼時地就分界；法勒的小弟名叫約坍。
GEN|10|26||約坍生亞摩答、沙列、哈薩瑪非、耶拉、
GEN|10|27||哈多蘭、烏薩、德拉、
GEN|10|28||俄巴路、亞比瑪利、示巴、
GEN|10|29||阿斐、哈腓拉、約巴，諸個攏是約坍的子。
GEN|10|30||怹所徛起的地方是對米沙到西發東勢的山。
GEN|10|31||這就是閃的子孫，各照怹的宗族、怹的腔口，佇怹的土地，照怹的邦國。
GEN|10|32||諸個攏是挪亞的子的宗族，各照怹的世系，怹的邦國。大水以後，怹佇地上分做邦國。
GEN|11|1||彼時，天下的口音、言語攏一樣。
GEN|11|2||怹徙去東勢的時陣，佇示拿地抵著一片的平洋，就住佇遐。
GEN|11|3||怹大家參詳講：「來啊！咱著做磚，燒互伊熟。」怹有磚通替石，閣有石油通替灰土。
GEN|11|4||閣講：「來啊！咱著起城及塔，塔頂抵天，為咱立一個名，免得咱四散佇全地。」
GEN|11|5||耶和華降臨，欲看世間人所起的城及塔。
GEN|11|6||耶和華講：「看啊！諸個百姓攏合一，言語亦一樣，現今已經起手做此個事，以後怹所欲做的無一項會禁止。
GEN|11|7||來啊！咱落來去，佇遐拍亂怹的口音，互怹的言語大家bē相通。」
GEN|11|8||對按呢耶和華互怹對遐四散佇全地；怹就停工，無起彼個城。
GEN|11|9||所以彼個城名叫巴別，因為耶和華佇遐拍亂天下的言語，耶和華互人對遐四散佇全地上。
GEN|11|10||閃的世系記佇下底。閃一百歲，大水以後二年，生亞法撒。
GEN|11|11||閃生亞法撒了後猶活五百年，閣有生子查某子。
GEN|11|12||亞法撒三十五歲生沙拉。
GEN|11|13||亞法撒生沙拉了後猶活四百連三年，閣有生子查某子。
GEN|11|14||沙拉三十歲，生希伯。
GEN|11|15||沙拉生希伯了後猶活四百連三年，閣有生子查某子。
GEN|11|16||希伯三十四歲，生法勒。
GEN|11|17||希伯生法勒了後猶活四百三十年，閣有生子查某子。
GEN|11|18||法勒三十歲，生拉吳。
GEN|11|19||法勒生拉吳了後猶活二百連九年，閣有生子查某子。
GEN|11|20||拉吳三十二歲，生西鹿。
GEN|11|21||拉吳生西鹿了後猶活二百連七年，閣有生子查某子。
GEN|11|22||西鹿三十歲，生拿福。
GEN|11|23||西鹿生拿福了後猶活二百年，閣有生子查某子。
GEN|11|24||拿福二十九歲，生他拉。
GEN|11|25||拿福生他拉了後猶活一百十九年，閣有生子查某子。
GEN|11|26||他拉七十歲，生亞伯蘭、拿福、哈蘭。
GEN|11|27||他拉的世系記佇下底。他拉生亞伯蘭、拿福、哈蘭；哈蘭生羅得。
GEN|11|28||哈蘭死佇伊的老父他拉的面前，佇伊的本地迦勒底的珥城。
GEN|11|29||亞伯蘭、拿福各有娶某：亞伯蘭的某名叫撒萊；拿福的某名叫密迦，是哈蘭的查某子；哈蘭是密迦的老父，亦是以斯迦的老父。
GEN|11|30||撒萊無懷孕，無子。
GEN|11|31||他拉導伊的子亞伯蘭及伊的孫羅得就是哈蘭的子，以及伊的媳婦撒萊就是伊的子亞伯蘭的某，怹相及出迦勒底的珥城，欲去迦南地；怹到哈蘭就住佇遐。
GEN|11|32||他拉享壽二百連五歲，他拉死佇哈蘭。
GEN|12|1||耶和華對亞伯蘭講：「你著離開本地、本族、老父的家，去我所欲指示你的地。
GEN|12|2||我欲互你成做大國。我欲賜福你，互你的名做大；你亦欲互人得著福氣。
GEN|12|3||祝福你的，我欲賜福互怹；咒詛你的，我欲責罰伊。地上萬族欲因為你得著福氣。」
GEN|12|4||亞伯蘭照耶和華吩咐的話就去；羅得亦及伊去。亞伯蘭出哈蘭的時七十五歲。
GEN|12|5||亞伯蘭帶伊的某撒萊及伊的姪仔羅得，以及怹佇哈蘭所積聚的財物、所得著的人額，怹就出去欲去迦南地。怹就到迦南地。
GEN|12|6||亞伯蘭經過彼個地，到佇示劍的所在、到摩利的橡樹。彼時迦南族猶啲住。
GEN|12|7||耶和華對亞伯蘭出現講：「我欲將此個地方賞賜你的後裔。」伊就佇遐為著對伊出現的耶和華起一座壇。
GEN|12|8||對遐伊徙到伯特利東勢的山，搭布棚；西勢是伯特利，東勢是艾。佇遐為著耶和華起一座壇，求叫耶和華的名。
GEN|12|9||亞伯蘭漸漸徙去南勢的地。
GEN|12|10||彼個地抵著飢荒。亞伯蘭落去埃及，欲佇遐暫時徛起，因為彼個地飢荒真大。
GEN|12|11||將近入埃及，就對伊的某撒萊講：「我知你是面貌好看的婦仁人。
GEN|12|12||埃及人看見你的時欲講：『此個是伊的某』，怹欲刣死我，來留你活啲。
GEN|12|13||求你著講，你是我的小妹，互我因為你得著平安；我的生命亦對你來得著活。」
GEN|12|14||亞伯蘭到埃及的時，埃及人看見彼個婦仁人極其媠。
GEN|12|15||法老的人臣看見伊，就對法老謳咾伊。彼個婦仁人就互人帶伊入法老的王宮。
GEN|12|16||法老因為此個婦仁人就好款待亞伯蘭，亞伯蘭就得著羊、牛、公的驢、奴僕、女婢、母的驢、以及駱駝。
GEN|12|17||耶和華因為亞伯蘭的某撒萊的緣故，降大災禍佇法老及伊全家。
GEN|12|18||法老就叫亞伯蘭來，講：「你對我所做的是甚麼事？啥事無給我講伊是你的某？
GEN|12|19||啥事稱伊做小妹，致到我將伊娶來做我的某？今你的某佇遮，通導伊做你去。」
GEN|12|20||對彼霎法老為著伊來吩咐人，怹就將伊及伊的某及伊所有的，攏送伊去。
GEN|13|1||亞伯蘭對埃及上去，伊及伊的某及伊所有的連羅得，攏去南地。
GEN|13|2||亞伯蘭的牛、銀、金真多。
GEN|13|3||伊對南地漸漸去伯特利，到伯特利及艾的中間，早前搭布棚的所在，
GEN|13|4||到伊起頭起壇的所在；亞伯蘭佇遐求叫耶和華的名。
GEN|13|5||及亞伯蘭同行的羅得亦有羊群、牛群、布棚。
GEN|13|6||彼個地就bē容允得怹相及徛；因為怹的財物多，怹才bē會相及徛。
GEN|13|7||亞伯蘭的牧者及羅得的牧者相爭。當時迦南人及比利洗人佇彼個地徛起。
GEN|13|8||亞伯蘭給羅得講：「你我呣通冤家，你的牧者及我的牧者亦呣通冤家，因為咱是骨肉的親。
GEN|13|9||全地豈無佇你的目睭前嗎？請你離開我：你倒旁，我就正旁；你正旁，我就倒旁。」
GEN|13|10||羅得抬目看約但河一片的平洋，直到瑣珥的路，攏真潤澤，彼個地佇耶和華未滅所多瑪、蛾摩拉以前親像耶和華的園，也親像埃及的地。
GEN|13|11||對按呢羅得揀約但河一片的平洋，遷徙去東勢；怹就大家分開。
GEN|13|12||亞伯蘭徛起迦南地，羅得徛起平洋諸個城，徙伊的布棚到所多瑪。
GEN|13|13||所多瑪人極歹大大得罪耶和華。
GEN|13|14||羅得離別了後，耶和華對亞伯蘭講：「你抬目對你所踮的所在，向東西南北來看；
GEN|13|15||因為你所看見一切的地，我攏欲互你及你的後裔，直到永遠。
GEN|13|16||我亦欲互你的後裔親像地上的土沙，人若會算地上的土沙才會算你的後裔。
GEN|13|17||你起來，遍行此個地的橫直，因為我欲將此個地互你。」
GEN|13|18||亞伯蘭就搬徙布棚，到希伯崙倚幔利許個橡樹徛起；佇遐為耶和華起一座壇。
GEN|14|1||當暗拉非做示拿王，亞略做以拉撒王，基大老瑪做以攔王，提達做戈印王的時，
GEN|14|2||怹來攻擊所多瑪王比拉、蛾摩拉王比沙、押瑪王示納、洗扁王施米別，以及比拉王；比拉就是瑣珥。
GEN|14|3||怹攏聚會佇西訂的山谷；西訂山谷就是鹽海。
GEN|14|4||怹服事基大老瑪十二年久，到十三年背叛。
GEN|14|5||十四年，基大老瑪及同會盟諸個王攏來佇亞特律加寧，刣贏利乏音人，佇涵蘇西人，佇沙微基列亭以米人，
GEN|14|6||佇何利人的西珥山何利人，到近佇曠野的伊勒巴蘭。
GEN|14|7||怹倒轉到安密巴，就是加低斯，攻擊亞瑪力全地，及徛起佇哈洗遜他瑪的亞摩利人。
GEN|14|8||對彼霎所多瑪王、蛾摩拉王、押瑪王、洗扁王、比拉王（比拉就是瑣珥）攏出來，佇西訂的山谷排陣，及怹交戰，
GEN|14|9||就是及以攔王基大老瑪、戈印王提達、示拿王暗拉非、以拉撒王亞略交戰；四個王對敵五個王。
GEN|14|10||西訂山谷攏是石油坑。所多瑪蛾摩拉諸個王逃走，跋佇遐，其餘的走上山。
GEN|14|11||怹就將所多瑪蛾摩拉的財物，以及怹的乾糧攏搶做怹去；
GEN|14|12||閣將亞伯蘭的姪羅得及伊的財物搶去。彼時羅得住佇所多瑪。
GEN|14|13||有一個逃走的人來給希伯來人亞伯蘭講；彼時亞伯蘭徛起佇亞摩利人幔利的橡樹彼所在。幔利及以實各及亞乃攏是兄弟，有及亞伯蘭聯盟。
GEN|14|14||亞伯蘭聽見伊的姪互人掠去，就導生養佇伊的家裡精練的壯丁三百十八人，追趇到但，
GEN|14|15||伊及伊的奴僕透暝分隊攻擊怹，追到大馬色倒旁的何巴，
GEN|14|16||將一切的財物搶倒轉，連伊的姪仔羅得及伊的財物，以及婦女、百姓亦攏搶倒轉。
GEN|14|17||亞伯蘭刣贏基大老瑪以及及伊做陣諸個王倒來的時，所多瑪王出來，到沙微的山谷迎接伊；沙微的山谷就是王的山谷。
GEN|14|18||亦有撒冷王麥基洗德帶餅及酒出來；伊是至高上帝的祭司。
GEN|14|19||祝福伊，講：「願天地的主、至高的上帝賜福亞伯蘭！
GEN|14|20||至高的上帝將對敵交佇你的手，應該謳咾伊！」亞伯蘭將攏總所得著的十份提一份互伊。
GEN|14|21||所多瑪王給亞伯蘭講：「將人歸我，物攏互你！」
GEN|14|22||亞伯蘭給所多瑪王講：「我有指天地的主──至高的上帝耶和華來咒誓：
GEN|14|23||凡若你的物，就一條線、一條鞋帶，我攏呣提，免得你講：『我互亞伯蘭好額！』
GEN|14|24||只有少年人所食的，以及及我同行的人亞乃、以實各、幔利所應得的份額，通出在怹提。」
GEN|15|1||諸個代誌了後，耶和華的話佇異象中臨到亞伯蘭講：「亞伯蘭啊，你呣免驚！我是你的盾牌，是你極大的報賞。」
GEN|15|2||亞伯蘭講：「主耶和華啊！你欲互我甚麼？我已經無子，承接我的家業的就是大馬色人以利以謝。」
GEN|15|3||亞伯蘭閣講：「你無互我有後裔；彼個生佇我家內的是我的後嗣。」
GEN|15|4||耶和華閣臨到給伊講：「此人呣是欲做你的後嗣；對你本身出的才是做你的後嗣。」
GEN|15|5||就導伊出去外面，講：「你看天，算許個星，你算會了抑bē？」閣對伊講：「你的後裔亦欲親像按呢。」
GEN|15|6||亞伯蘭信耶和華，伊就給伊算做義。
GEN|15|7||閣對伊講：「我是耶和華，曾導你出迦勒底的珥城，為著欲將此個地互你做業。」
GEN|15|8||亞伯蘭講：「主耶和華啊，我怎樣會知欲得著此個地做業啊？」
GEN|15|9||伊給伊講：「你給我取一隻三年母的牛，一隻三年母的山羊，一隻三年公的綿羊，一隻鳩鵻，一隻鴿仔。」
GEN|15|10||伊就取諸個物來，逐樣對中破開做二旁，此旁及彼旁排相對，只有鳥無破開。
GEN|15|11||有鷹鳥落來，佇死的精牲的頂面，亞伯蘭就趕伊去。
GEN|15|12||日欲落的時，亞伯蘭睏重眠；忽然有真黑暗的大驚惶到佇伊。
GEN|15|13||耶和華對亞伯蘭講：「你的確著知，你的後裔欲出外佇別人的地，閣服事彼位的人；彼位的人欲苦楚怹四百年。
GEN|15|14||怹所欲服事的國，我欲辦怹，後來怹欲帶多多財物對遐出來。
GEN|15|15||你欲安然倒祖，食長歲壽，互人埋葬。
GEN|15|16||到第四代，怹欲倒來遮，因為亞摩利族的罪猶未貫滿。」
GEN|15|17||日落天暗，有出煙的爐及啲𤏸的火把對許個破旁的肉經過。
GEN|15|18||當彼日，耶和華及亞伯蘭立約，講：「我有將此個地，對埃及河到彼個大河，就是伯拉河，互你的後裔，
GEN|15|19||就是基尼、基尼洗、甲摩尼、
GEN|15|20||赫、比利洗、利乏音、
GEN|15|21||亞摩利、迦南、革迦撒、耶布斯諸個族的地。」
GEN|16|1||亞伯蘭的某撒萊無給伊生子。伊有一個女婢，名夏甲，是埃及人。
GEN|16|2||撒萊給亞伯蘭講：「耶和華禁我生子。請你及我的女婢同房，豈採我通對伊得著囝仔。」亞伯蘭聽趁撒萊的話。
GEN|16|3||對彼霎亞伯蘭的某撒萊將伊的女婢埃及人夏甲互伊丈夫亞伯蘭做某；彼時亞伯蘭已經住迦南十年。
GEN|16|4||伊及夏甲同房，夏甲就懷孕；伊知家己有娠，就看輕主母。
GEN|16|5||撒萊給亞伯蘭講：「我的冤枉歸佇你。我將我的女婢下佇你的心懷中，伊看家己有娠，就看輕我。願耶和華佇你我的中間判斷。」
GEN|16|6||亞伯蘭對撒萊講：「你的女婢佇你的手，你通隨意款待伊。」撒萊苦楚伊，伊就對撒萊的面前逃走。
GEN|16|7||耶和華的使者抵著伊佇曠野的水泉邊，彼個水泉佇書珥的路上，
GEN|16|8||對伊講：「撒萊的女婢夏甲，你對叨落來？欲叨落去？」伊講：「我對我的主母撒萊的面前走出來。」
GEN|16|9||耶和華的使者對伊講：「你倒去你的主母遐；降服佇伊的手下。」；
GEN|16|10||耶和華的使者閣對伊講：「我欲互你的後裔極其多，甚至bē算得。」
GEN|16|11||耶和華的使者閣對伊講：「你今懷孕欲生一個子，著給伊號名以實瑪利，因為耶和華聽見你的苦情。
GEN|16|12||伊做人欲親像野驢。伊的手欲攻擊眾人，眾人的手欲攻擊伊；伊欲徛起佇眾兄弟的頭前。」
GEN|16|13||夏甲就稱彼個對伊講話的耶和華的名講：「你是看見逐項的上帝」。因為講：「連佇遮我亦看見彼個看見我的嗎？」
GEN|16|14||所以此個井名叫庇耳拉海萊。就是加底斯及巴列的中間。
GEN|16|15||後來夏甲給亞伯蘭生一個子；亞伯蘭給伊的子號名叫以實瑪利。
GEN|16|16||就是夏甲所生的。夏甲給亞伯蘭生以實瑪利的時，亞伯蘭八十六歲。
GEN|17|1||亞伯蘭九十九歲的時，耶和華對亞伯蘭顯現，給伊講：「我是全能的上帝。你佇我的面前行做著完全，
GEN|17|2||我欲及你立我的約，互你的後裔極其多。」
GEN|17|3||亞伯蘭就仆落佇地裡；上帝閣及伊講話，講：
GEN|17|4||「我及你立我的約：你欲做多多國的父。
GEN|17|5||對今以後，你的名無閣叫做亞伯蘭，是欲叫做亞伯拉罕，因為我已經立你做多多國的父。
GEN|17|6||我欲互你的後裔極其多；國度對你來立，君王對你來出。
GEN|17|7||我欲及你以及你歷代的後裔設立我的約，做永遠的約，是欲做你及你的後裔的上帝。
GEN|17|8||我欲將你現在出外的地，就是迦南全地，賞賜你及你的後裔做永遠的業，我亦欲做怹的上帝。」
GEN|17|9||上帝閣對亞伯拉罕講：「你及你的後裔著歷代遵守我的約。
GEN|17|10||恁中間所有的查甫者攏著受割禮；這就是我及你以及你的後裔所立的約，是恁所著遵守的。
GEN|17|11||恁著割恁陽物的皮；這是欲做我及恁所立的約的記號。
GEN|17|12||恁歷代的查甫者，無論家內生的，抑是你的後裔以外用銀對外面人買的，已經出世八日，攏著受割禮。
GEN|17|13||你家內生的及你用銀買的，攏的確著受割禮。按呢，我的約欲下佇恁的身上做永遠的約。
GEN|17|14||無受割禮的查甫者，伊身軀既然無受割禮，是背我的約，的確對百姓的中間除去。」
GEN|17|15||上帝閣對亞伯拉罕講：「你的某撒萊呣通閣叫伊的名撒萊，伊的名欲叫做撒拉。
GEN|17|16||我欲賜福伊，我亦欲互你對伊得著一個子。我欲賜福伊，伊亦欲做列國的老母；欲有邦國的王對伊出。」
GEN|17|17||亞伯拉罕就仆啲笑，心內講：「一百歲的人猶會生子嗎？撒拉已經九十歲，猶會生養嗎？」
GEN|17|18||亞伯拉罕對上帝講：「但願以實瑪利活佇你的面前。」
GEN|17|19||上帝講：「呣是啦，你的某撒拉欲給你生一個子，你欲給伊號名叫以撒。我欲及伊設立我的約，做伊的後裔永遠的約。
GEN|17|20||論到以實瑪利，我亦聽你求：你看！我已經賜福伊，欲互伊興旺，加添極其多。伊欲生十二個族長；我亦欲互伊成做大國。
GEN|17|21||到明年此時，撒拉欲給你生以撒，我欲及伊設立我的約。」
GEN|17|22||上帝及亞伯拉罕講息，就離開伊上去。
GEN|17|23||抵抵彼日，亞伯拉罕照上帝所給伊講的，給伊的子以實瑪利及亞伯拉罕家內一切的查甫人，無論佇家裡生的，抑是用伊的銀買的，攏行割禮。
GEN|17|24||亞伯拉罕受割禮的時九十九歲。
GEN|17|25||伊的子以實瑪利受割禮的時十三歲。
GEN|17|26||抵抵彼日，亞伯拉罕及伊的子以實瑪利同受割禮。
GEN|17|27||家內所有的人，無論佇家裡生的，抑是用銀對外面人買的，攏及伊同受割禮。
GEN|18|1||耶和華佇幔利的橡樹遐對亞伯拉罕出現。彼時日當熱，亞伯拉罕坐佇布棚門口，
GEN|18|2||抬目起來看，看見三人佇對面啲徛。伊一下看見，就對布棚門口走去迎接怹，仆佇地裡，
GEN|18|3||講：「我的主，我若佇你的面前得著恩典，求你呣通離開奴僕做你去。
GEN|18|4||容允提淡薄水，互恁洗腳，請歇睏佇樹腳。
GEN|18|5||我閣提淡薄餅，互恁點心，然後進前去。因為恁是為著按呢，才到恁的奴僕遮。」怹講：「通照你的話去行。」
GEN|18|6||亞伯拉罕趕緊入布棚見撒拉，講：「你緊緊用三細亞的麵粉撋做餅。」
GEN|18|7||亞伯拉罕閣走到牛群的所在，牽一隻茈閣好的牛仔來，交互奴僕，伊就趕緊去備辦。
GEN|18|8||亞伯拉罕閣提奶油及奶，及所備辦的牛仔來，排佇怹的面前，家己佇樹腳徛佇怹的身邊，怹就食。
GEN|18|9||怹給伊講：「你的某撒拉佇叨落？」伊講：「佇布棚內。」
GEN|18|10||怹中間一個講：「到期，我的確欲閣來你遮；你的某撒拉欲生一個子。」撒拉佇後面布棚門口啲聽。
GEN|18|11||亞伯拉罕及撒拉年歲已經老，撒拉的月經已經絕。
GEN|18|12||撒拉心內笑，講：「我已經衰膦，我的主亦老啦，豈猶有此號的歡喜？」
GEN|18|13||耶和華對亞伯拉罕講：「撒拉為啥事笑，講：『我已經老，果真會生子嗎？』
GEN|18|14||豈耶和華有做bē來的事嗎？到期，明年此時，我欲閣來你遮，撒拉欲生一個子。」
GEN|18|15||撒拉驚，呣認，講：「我無笑。」彼人講：「無影，你實在有笑。」
GEN|18|16||許個人就對遐起來，向所多瑪去，亞伯拉罕也及怹相及行，欲送怹一站。
GEN|18|17||耶和華講：「我所欲做的事豈通對亞伯拉罕隱囥嗎？
GEN|18|18||因為亞伯拉罕的確欲成做強大的國；地上萬國欲因為伊來得著福氣。
GEN|18|19||我識伊，是欲互伊命令伊的子及伊的家眷，互怹長長守耶和華的道理，秉公行義，致到耶和華指亞伯拉罕所講的話攏歸互伊。」
GEN|18|20||耶和華講：「所多瑪、蛾摩拉喝喊的聲真大，怹的罪惡實在重。
GEN|18|21||我今欲落去，看怹所行的，果然一盡照我所聽的聲抑無？若無按呢，我亦會知。」
GEN|18|22||許個人對遐越轉身，向所多瑪去；亞伯拉罕猶徛佇耶和華的面前。
GEN|18|23||亞伯拉罕近前來，講：「好人及歹人，你攏欲剿滅嗎？
GEN|18|24||設使城內有五十個好人，你猶原欲剿滅彼所在嗎？無欲為著城內此五十個好人來赦免怹嗎？
GEN|18|25||願你決斷無按呢行，將好人及歹人做一下害死，致到好人及歹人相同，願你決斷無按呢行。審判全地的主豈無行公義嗎？」
GEN|18|26||耶和華講：「我若佇所多瑪城內抵著有五十個好人，我就為著怹的緣故寬容彼所在。」
GEN|18|27||亞伯拉罕應講：「我雖然是火灰土粉，猶久敢對主講話。
GEN|18|28||設使諸個五十個好人欠五個，你就因為欠五個剿滅全城嗎？」伊講：「我佇遐若抵著有四十五個，亦無欲剿滅。」
GEN|18|29||亞伯拉罕閣對伊講：「設使佇遐抵著四十個呢？」伊講：「為著諸個四十個的緣故，我亦無欲做此個事。」
GEN|18|30||伊閣講：「求主莫得受氣，我欲閣講，設使佇遐若抵著三十個呢？」伊講：「我佇遐若抵著有三十個，我亦無欲做此個事。」
GEN|18|31||伊講：「我猶久敢對主講，設使佇遐抵著有二十個呢？」伊講：「為著諸個二十個的緣故，我亦無欲剿滅。」
GEN|18|32||伊講：「求主莫得受氣，我閣講此一擺，設使佇遐抵著有十個呢？」伊講：「為著諸個十個的緣故，我亦無欲剿滅。」
GEN|18|33||耶和華及亞伯拉罕講明白就上去；亞伯拉罕亦倒去伊的所在。
GEN|19|1||日暗，彼二個使者到所多瑪；羅得坐佇所多瑪城門裡，羅得看見怹，就起來迎接怹，鞠躬面向地，
GEN|19|2||講：「我的主啊，請越來奴僕的厝歇暝洗腳，明仔早起起來行恁的路。」怹講：「呣免！阮欲佇大街面過暝。」
GEN|19|3||羅得切切請怹，怹才越轉腳，越入伊的厝。羅得為怹備辦筵席，煏無酵餅怹就食。
GEN|19|4||怹猶未去睏，城內的人就是所多瑪人，對少年到老，四面來圍伊的厝，
GEN|19|5||叫羅得講：「今暗到你遮的人佇叨落？互怹出來，照阮所愛做。」
GEN|19|6||羅得出去到門外眾人遐，就將門關啲，
GEN|19|7||講：「兄弟啊！請恁莫得做此號歹。
GEN|19|8||你看，我有二個查某子，猶是在室女，容允我導出來，出在恁所愛來行；獨獨此二人已經到我的厝，呣通對怹做甚麼。」
GEN|19|9||眾人講：「你退去！」閣講：「此人寄居佇遮，續欲管轄阮嗎？今阮欲害你比害怹卡傷重。」就挨夾羅得，進前欲攻破伊的門。
GEN|19|10||總是彼二人伸手，牽羅得入厝，將門關起，
GEN|19|11||閣互門外的人，對細到大，目睭煙暈，攏bē看見；尋到倦尋無門。
GEN|19|12||彼二人對羅得講：「你佇遮猶有甚麼人？或是子婿或是子或是查某子，以及城內一切屬你的人，你著互怹攏出此所在。
GEN|19|13||因為阮欲剿滅此個所在；是為著怹喝喊的聲佇耶和華的面前真大，耶和華差阮來，欲剿滅伊。」
GEN|19|14||羅得出去，對娶伊的查某子的子婿講：「恁起來離開遮，因為耶和華欲滅無此個城。」伊的子婿掠做伊是講笑。
GEN|19|15||天光，使者催迫羅得講：「起來！導你的某以及你佇遮二個查某子去，驚了及此個城的罪惡相及受滅無。」
GEN|19|16||羅得延延。彼二人因為耶和華憐憫羅得，就牽伊的手及伊的某的手，及伊二個查某子的手，將伊導出，安置佇城外；
GEN|19|17||導怹出去了，講：「你著逃命，呣通越頭看，亦呣通住佇平洋。著走去山裡，驚了受滅無。」
GEN|19|18||羅得對怹講：「我的主啊！呣通按呢！
GEN|19|19||你看，你的奴僕已經得著恩典佇你的面前；你亦對我顯出極大的仁慈，救我的性命。我bē會走到山裡，驚了此個災禍到佇我，我就死。
GEN|19|20||你看，此個城近近通逃走，也是細，請容允我逃閃佇遐，來保全我的活命。此個城豈呣是細個嗎？」
GEN|19|21||伊對伊講：「此個代誌我亦允准你；你所講的城我無欲捙倒。
GEN|19|22||你著緊緊走去遐；因為你猶未到遐，我bē會做甚麼。」因為按呢彼個城名叫瑣珥。
GEN|19|23||羅得到瑣珥，日已經出。
GEN|19|24||彼時，耶和華將硫磺及火對天頂對耶和華遐，降落佇所多瑪及蛾摩拉，
GEN|19|25||將許個城以及全平洋，及城內所有的百姓，連地面上成長的，攏毀壞。
GEN|19|26||羅得的某佇後面一下越頭看，就變做一支鹽柱。
GEN|19|27||亞伯拉罕透早起來，到伊前日徛佇耶和華面前彼位，
GEN|19|28||向所多瑪蛾摩拉，及平洋的全地來看，看見彼所在火煙淐高，親像火爐的煙。
GEN|19|29||當上帝剿滅平洋諸個城的時，上帝數念亞伯拉罕，抵抵佇捙倒羅得所徛起的城的時，就教羅得對捙倒的中間出去。
GEN|19|30||羅得踮佇瑣珥驚惶，就及伊二個查某子對瑣珥上去，踮佇山裡；伊及二個查某子踮佇一個洞內。
GEN|19|31||大查某子對細查某子講：「咱的老父老啦，地上閣無人及咱做匹配來照人道。
GEN|19|32||來啦！通互老父飲酒，及伊相及睏。按呢，咱好通對伊留存後裔。
GEN|19|33||彼暝怹互老父飲酒，大查某子就入去及老父相及睏；伊甚麼時去睏，甚麼時起來，老父攏呣知。
GEN|19|34||隔日，大查某子給細查某子講：「我昨暝及老父相及睏。今暗咱閣互伊飲酒，你通入去及伊相及睏。按呢，咱好通對老父留存後裔。」
GEN|19|35||彼暝怹閣互老父飲酒，細查某子起來去及伊睏；伊甚麼時去睏，甚麼時起來，老父亦攏呣知。
GEN|19|36||按呢，羅得二個查某子攏對怹老父來懷孕。
GEN|19|37||大的生子，叫伊的名摩押，就是現今摩押人的祖。
GEN|19|38||細的也生子，叫伊的名便亞米，就是現今亞捫人的祖。
GEN|20|1||亞伯拉罕對遐站站向南方徙去，住佇加低斯及書珥的中間，寄居佇基拉耳。
GEN|20|2||亞伯拉罕講到伊的某撒拉，就講是我的小妹，基拉耳王亞比米勒差人將撒拉導去。
GEN|20|3||暝時，眠夢中，上帝來，給亞比米勒講：「你是該死的人！因為你所導彼個婦仁人；是人的某。」
GEN|20|4||亞比米勒猶未親近伊；就講：「主啊！行義的百姓，你亦欲滅伊嗎？
GEN|20|5||彼人豈呣是本身對我講，『伊是我的小妹』嗎？就婦仁人也本身講：『伊是我的兄。』我做此個事是心端正手清氣。」
GEN|20|6||上帝佇夢中對伊講：「我本知你做此個事是心中端正；我才阻擋你，免得你得罪我，所以我無容允你摸著伊。
GEN|20|7||今你著將此人的某還伊；因為伊是先知，伊欲替你祈禱，你才會活。你若呣還伊，你著知，你及你所有的人攏得欲死。」
GEN|20|8||亞比米勒透早起來，叫眾奴僕來，將諸個代誌攏講互怹聽，許個人攏真驚。
GEN|20|9||亞比米勒叫亞伯拉罕來，對伊講：「你對阮所行的是甚麼事？我有甚麼得罪你，你竟然互我及我國內的人陷落重罪？你對我行呣應該行的事！」
GEN|20|10||亞比米勒閣對亞伯拉罕講：「你看見甚麼才做此個事？」
GEN|20|11||亞伯拉罕講：「我拍算此所在的人攏無驚上帝，怹欲為著我的某的緣故刣死我。
GEN|20|12||閣伊亦實在是我的小妹；像父各母，後來做我的某。
GEN|20|13||當上帝教我離開老父的家、四界行的時，我給伊講：『將來咱所到的所在，請你稱我講：伊是我的兄；這就是你款待我的恩。』」
GEN|20|14||亞比米勒將羊、牛、奴僕、女婢互亞伯拉罕，閣將伊的某撒拉還伊。
GEN|20|15||亞比米勒閣講：「你看，我的地攏佇你的面前，你通隨意徛起。」
GEN|20|16||閣給撒拉講：「我互你的兄一千銀，給你對全家做遮目睭的，今你佇一切攏無不是。」
GEN|20|17||亞伯拉罕祈禱上帝，上帝就醫好亞比米勒及伊的某，及女婢，怹就會生子。
GEN|20|18||因為耶和華為著亞伯拉罕的某撒拉的緣故，已經互亞比米勒家內的婦仁人bē會生子。
GEN|21|1||耶和華照伊前的話眷顧撒拉，對按呢耶和華照伊所講的給撒拉做成。
GEN|21|2||亞伯拉罕年老的時，撒拉懷孕；到上帝對伊講的日期，就給伊生一個子。
GEN|21|3||亞伯拉罕給撒拉所生的子號名叫以撒。
GEN|21|4||以撒出世八日，亞伯拉罕照上帝所吩咐的，給伊的子行割禮。
GEN|21|5||伊的子以撒出世的時，亞伯拉罕一百歲。
GEN|21|6||撒拉講：「上帝互我歡喜笑，見若聽見者欲及我同歡喜笑」；
GEN|21|7||閣講：「是誰會代先給亞伯拉罕講『撒拉欲互嬰仔吸奶』？因為佇伊年老的時，我給伊生一個子。」
GEN|21|8||囝仔漸漸大，就斷奶。以撒斷奶的日，亞伯拉罕排設大筵席。
GEN|21|9||當時，埃及人夏甲給亞伯拉罕所生的子啲冷笑，互撒拉看見，
GEN|21|10||就對亞伯拉罕講：「著趕出此個女婢及伊的子！因為女婢的子bē通及我的子以撒同做後嗣。」
GEN|21|11||亞伯拉罕因為伊的子的緣故不止憂悶。
GEN|21|12||上帝給亞伯拉罕講：「你呣通為著此個囝仔以及你的女婢憂悶。見若撒拉對你講的，你攏著聽；因為對以撒生的，才欲稱做你的後裔。
GEN|21|13||論到女婢的子，我亦欲互伊成做一國，因為伊亦是你生者。」
GEN|21|14||亞伯拉罕早早起來，提餅及一皮袋的水，互夏甲，下佇伊的肩頭頂，連囝仔續教伊去，伊就去。到別是巴的曠野就行無路。
GEN|21|15||皮袋內的水用了，夏甲就將囝仔放佇細欉樹腳，
GEN|21|16||本身行開約略擲一支箭的遠，相對面啲坐，講：「我不忍看囝仔死」，就相對面坐，出聲大啼哭。
GEN|21|17||上帝聽見囝仔的聲；上帝的使者對天裡叫夏甲講：「夏甲，你有甚麼代誌？呣免驚，上帝已經聽見囝仔佇遐的聲。
GEN|21|18||起來！亦互囝仔起來牽佇你的手，我欲互伊成做大國。」
GEN|21|19||上帝開伊的目睭，伊就看見水井，就將皮袋去入水到滿滿，續互囝仔飲。
GEN|21|20||上帝及囝仔佇啲，伊就漸漸大，踮佇曠野，成做射箭的人。
GEN|21|21||伊徛起佇巴蘭的曠野；伊的老母對埃及地給伊娶一個某。
GEN|21|22||當彼時，亞比米勒及伊的軍長非各對亞伯拉罕講：「見若你所行的事上帝及你佇啲。
GEN|21|23||今你佇遮著指上帝及我咒誓，呣通欺負我及我的子，以及我的孫。我按怎樣好款待你，你亦著照按呢款待我以及你所寄居的地方。」
GEN|21|24||亞伯拉罕講：「我欲咒誓。」
GEN|21|25||前，亞比米勒的奴僕霸佔一口水井，亞伯拉罕為此個事嫌亞比米勒。
GEN|21|26||亞比米勒講：「是誰做此個代誌，我呣知，你亦未有給我講，到今仔日我才聽見。」
GEN|21|27||亞伯拉罕將羊及牛互亞比米勒，二人就相及立約。
GEN|21|28||亞伯拉罕將七隻母的羊羔另外放佇一所在。
GEN|21|29||亞比米勒問亞伯拉罕講：「你將七隻母的羊羔另外放佇一所在，是甚麼意思？」
GEN|21|30||應講：「你著對我的手收此七隻母的羊羔，做我開此口井的證據。」
GEN|21|31||所以名彼所在叫別是巴，因為怹二人佇遐有咒誓。
GEN|21|32||怹佇別是巴立約，亞比米勒就及伊的軍長非各起身倒去非利士地。
GEN|21|33||亞伯拉罕佇別是巴栽一欉垂絲柳樹，閣佇遐求叫耶和華──永永佇啲上帝的名。
GEN|21|34||亞伯拉罕佇非利士人的地寄居多多日。
GEN|22|1||諸個代誌以後，上帝試亞伯拉罕，叫伊講：「亞伯拉罕！」伊應講：「我佇遮。」
GEN|22|2||上帝講：「你帶你的子，就是你獨生的子，你所疼的以撒，去摩利亞的地，我所欲指示你的山，佇遐將伊獻做燒祭。」
GEN|22|3||亞伯拉罕透早起來，備辦驢，帶伊的二個少年人及伊的子以撒，亦破燒祭的柴，就起身去上帝所指示伊的地。
GEN|22|4||到第三日，亞伯拉罕抬目遠遠看彼個所在。
GEN|22|5||亞伯拉罕對伊的少年人講：「恁及驢踮遮聽候，我及囝仔去遐敬拜，就倒來恁遮。」
GEN|22|6||亞伯拉罕將燒祭的柴下佇伊的子以撒的身上，家己的手抬火及刀；對彼霎二人相及行。」
GEN|22|7||以撒給伊的老父亞伯拉罕講：「父啊！」伊講：「我的子，我佇遮。」伊講：「你看，火及柴攏有，總是燒祭的羊仔佇叨落？」
GEN|22|8||亞伯拉罕講：「我的子，上帝欲家己備辦燒祭的羊仔。」對彼霎二人相及行。
GEN|22|9||怹到上帝指示伊的所在，亞伯拉罕佇遐起壇，將柴排好，縛伊的子以撒，下佇壇裡的柴頂。
GEN|22|10||亞伯拉罕就伸手抬刀，欲刣伊的子。
GEN|22|11||耶和華的使者對天叫伊講：「亞伯拉罕！亞伯拉罕！」伊應講：「我佇遮。」
GEN|22|12||使者講：「你呣通佇此個囝仔的身上下手，亦呣通對伊怎樣做。因為我今知你是敬畏上帝；亦無將你的子，就是你獨生者，留啲呣互我。」
GEN|22|13||亞伯拉罕抬目看，看見後面有一隻羊牨，角纏佇歸部的樹仔，亞伯拉罕就去掠彼隻羊牨來，獻做燒祭，來替伊的子。
GEN|22|14||亞伯拉罕名彼個所在叫「耶和華以勒」，到今仔日人猶啲講：「佇耶和華的山欲備辦。」
GEN|22|15||耶和華的使者第二擺對天叫亞伯拉罕講：
GEN|22|16||「耶和華講：『你已經行此個事，無留你的子，就是你獨生的子，我就指家己咒誓講：
GEN|22|17||我賜福欲賜福你；加添欲加添你的後裔，親像天頂的星，海邊的沙。你的後裔欲得著諸個對敵的關隘，
GEN|22|18||閣地上萬邦欲因為你的後裔得著福氣；因為你聽趁我的話。』」
GEN|22|19||對彼霎亞伯拉罕倒來伊許個少年人遐，怹就相及起身去別是巴，亞伯拉罕就踮佇別是巴。
GEN|22|20||諸個代誌了後，有人給亞伯拉罕講：「密迦給你的小弟拿福生子，
GEN|22|21||大的烏斯，小弟布斯及亞蘭的老父基某利，
GEN|22|22||及基設、哈瑣、必達、益拉、彼土利（彼土利生利百加）。」
GEN|22|23||此八人攏是密迦給亞伯拉罕的小弟拿福生的。
GEN|22|24||拿福的細姨名流瑪，生提八、迦含、他轄，及瑪迦。
GEN|23|1||撒拉享壽一百二十七歲，這是撒拉一生的年歲。
GEN|23|2||撒拉死佇迦南地的基列亞巴，就是希伯崙。亞伯拉罕來為著撒拉哀傷啼哭。
GEN|23|3||後來亞伯拉罕對死人的面前起來，給赫人講：
GEN|23|4||「我佇恁中間是寄居的出外人。求恁佇遮互我一個所在做塚地，通埋葬我的死人，互我無閣看見伊。」
GEN|23|5||赫人應亞伯拉罕給伊講：
GEN|23|6||「我的主請聽。你佇阮中間做上帝的牧伯，出在你佇阮的塚地內揀第一好的來埋葬你的死人；阮無一人呣容允你佇伊的塚地內埋葬你的死人。」
GEN|23|7||亞伯拉罕起來，對彼所在的人就是赫族俯腰，
GEN|23|8||對怹講：「恁若有意思欲互我埋葬我的死人，互我無閣看見伊，就請聽我，替我求瑣轄的子以弗崙，
GEN|23|9||將伊的田頭麥比拉的穴互我；伊通照足額的價數賣互我，互我佇恁中間有業通做墓地。」
GEN|23|10||當時以弗崙坐佇赫人的中間。對彼霎赫人以弗崙佇一切入伊的城門的赫人的面前應亞伯拉罕講：
GEN|23|11||「呣免，我的主聽我。我欲送你彼區田，連彼內面的穴亦互你，佇我同族的人的面前我互你，通埋葬你的死人。」
GEN|23|12||亞伯拉罕就佇彼所在的百姓的面前俯腰，
GEN|23|13||佇彼所在百姓的面前對以弗崙講：「你若肯，請聽我。我欲將田的價錢互你，你著收，互我通佇遐埋葬我的死人。」
GEN|23|14||以弗崙應亞伯拉罕講：
GEN|23|15||「我的主請聽我。田值得銀四百舍客勒，佇你我的中間欲算甚麼？做你埋葬你的死人。」
GEN|23|16||亞伯拉罕聽以弗崙的話，照伊佇赫人的面前所講的，將買賣通用的銀秤四百舍客勒互以弗崙。
GEN|23|17||對彼霎，以弗崙的田，佇麥比拉、幔利的頭前彼區田及彼內面的穴，及田內以及四圍一切的樹木，
GEN|23|18||佇赫族人及一切入伊的城門的人的面前，攏定著歸互亞伯拉罕做業。
GEN|23|19||後來，亞伯拉罕將伊的某撒拉埋葬佇迦南地幔利頭前的麥比拉田裡的穴。（幔利就是希伯崙）。
GEN|23|20||對按呢，彼區田及田裡的穴對赫人定著歸互亞伯拉罕做業來做墓地。
GEN|24|1||亞伯拉罕歲壽長年老，耶和華佇一切的事攏賜福互亞伯拉罕。
GEN|24|2||亞伯拉罕對伊家內管理全業的老奴僕講：「請將你的手下佇我的大腿下。
GEN|24|3||我欲教你指耶和華──就是天的上帝，地的上帝來咒誓，我徛起迦南人的中間，你呣通給我的子娶怹的查某子做某。
GEN|24|4||你著去我的本地本族，給我的子以撒娶一個某。」
GEN|24|5||奴僕應伊講：「設使查某囝仔呣肯隨我來此所在，我就著將你的子帶倒去你所對遐出來的地嗎？」
GEN|24|6||亞伯拉罕給伊講：「你著謹慎，呣通導我的子倒去遐。
GEN|24|7||天的上帝──耶和華曾導我離開老父的家及本族的地，對我講話，亦對我咒誓講：『我欲將此個地賞賜你的後裔。』伊欲差伊的使者佇你的面前，你就通對遐給我的子娶一個某。
GEN|24|8||設使查某囝仔呣肯隨你來，我教你咒的誓就及你無干涉，獨獨呣通帶我的子倒去遐。」
GEN|24|9||奴僕就將伊的手下佇主人亞伯拉罕的大腿下，為著此個事對伊咒誓。
GEN|24|10||彼個奴僕對伊主人的駱駝中取十隻駱駝，續帶伊主人逐樣的財寶，起身去米所波大米，到拿福的城。
GEN|24|11||日欲暗，眾查某囝仔出來汲水，伊就互駱駝跪佇城外的井邊。
GEN|24|12||伊講：「我的主人亞伯拉罕的上帝──耶和華啊！求你施恩互我的主人亞伯拉罕，互我今仔日有好遭遇。
GEN|24|13||我今徛佇井邊，城內人的查某囝仔啲出來汲水。
GEN|24|14||我欲對一個查某囝仔講：『請放落你的水瓶，互我飲水』，伊若講：『請飲！我亦欲互你的駱駝飲』，願彼個查某囝仔是你所定著互你的奴僕以撒做某。按呢，我就知你施恩互我的主人。」
GEN|24|15||話猶講未息，利百加肩頭背水瓶出來。伊是彼土利生的；彼土利是亞伯拉罕的小弟拿福的某密迦的子。
GEN|24|16||彼個查某囝仔面貌極其媠，猶是在室女，亦未曾有人親近伊。伊落去井邊，汲滿伊的瓶，就起來。
GEN|24|17||奴僕走進前迎接伊講：「求你將瓶內的水淡薄仔我飲。」
GEN|24|18||查某囝仔講：「我的主請飲。」就趕緊放水瓶落來，靠佇手裡互伊飲。
GEN|24|19||互伊飲明白，閣講：「我亦欲給你的駱駝汲水，互怹飲夠額。」
GEN|24|20||伊就趕緊將瓶內的水傾佇槽裡，閣走到井裡汲水，就給伊所有的駱駝汲。
GEN|24|21||彼個人注目看伊，恬恬無講話，愛知耶和華賞賜伊順事的路抑無。
GEN|24|22||駱駝飲明白，彼人就提一個金環，重半舍客勒，二個金手環，重十舍客勒，互彼個查某囝仔，
GEN|24|23||講：「你是是誰的查某子？請給我講，恁老父的家有所在通互阮歇抑無？」
GEN|24|24||伊就給伊講：「我是密迦對拿福所生的子彼土利的查某子」；
GEN|24|25||伊閣對伊講：「阮有草料米糧充足，亦有所在通歇。」
GEN|24|26||彼人就俯頭敬拜耶和華，講：
GEN|24|27||「著謳咾我的主亞伯拉罕的上帝──耶和華，伊用慈愛誠實款待我的主人攏無停止。論到我，耶和華佇路上引導我，到我的主人兄弟的家。」
GEN|24|28||查某囝仔走倒去，照諸個話給怹老母通家的人講。
GEN|24|29||利百加有一個兄，名叫拉班，伊出去去井邊，就近彼人。
GEN|24|30||伊看見彼個環，閣看見手環佇怹小妹的手，亦聽見怹小妹利百加的話，講彼人對我講按呢按呢。伊就去彼人遐，看見彼人猶徛佇駱駝邊，倚近水井，
GEN|24|31||就給伊講：「你此個得著耶和華賜福者，請入來，啥事徛佇外面？我已經備辦厝，及駱駝的所在。」
GEN|24|32||彼人就入伊的厝。伊就解駱駝所載的，閣用草料米糧飼駱駝，捧水互彼人以及跟隨的人洗腳，
GEN|24|33||將食物排佇伊的面前，互伊食，總是伊講：「我無欲食，聽候我講明我的使命。」拉班講：「請你講。」
GEN|24|34||伊就講：「我是亞伯拉罕的奴僕。
GEN|24|35||耶和華大大賜福佇我的主人，互伊興旺，閣互伊羊、牛、銀、金、奴僕、女婢、駱駝，及驢。
GEN|24|36||我的主人的某撒拉年老的時給我的主人生一個子；我的主人亦將一切所有的互此個子。
GEN|24|37||我的主人教我咒誓講：『我徛起迦南人的地，你呣通給我的子娶怹的查某子做某。
GEN|24|38||你著去我的老父的家、我本族遐，給我的子娶一個某。』
GEN|24|39||我對我的主人講：『驚了查某囝仔呣肯隨我來。』
GEN|24|40||伊就給我講：『我所服事的耶和華欲差伊的使者及你相及去，互你順事的路，你就通對我的宗族、我的父的家，給我的子娶一個某。
GEN|24|41||獨獨愛你到我本族遐，我教你所咒的誓就及你無干涉。怹若呣互你，我教你咒的誓亦及你無干涉。』
GEN|24|42||「今仔日我到井邊，講：『我的主人亞伯拉罕的上帝──耶和華啊，你若互我所行的路順事。
GEN|24|43||我今徛佇水井邊，對一個出來汲水的查某囝仔講：請你將你瓶裡的水淡薄互我飲；
GEN|24|44||伊若講：做你飲，我亦欲給你的駱駝汲水；願彼個查某囝仔做耶和華所定著互我的主人的子做某者。』
GEN|24|45||我心內的話猶講未了，利百加就出來，肩頭頂背水瓶，落去井邊汲水。我就給伊講：『請你互我飲。』
GEN|24|46||伊就趕緊對肩頭頂放落水瓶，講：『請飲！我亦互你的駱駝飲。』我就飲；伊亦互我的駱駝飲。
GEN|24|47||我閣問伊講：『你是是誰的查某子？』伊應講：『我是密迦對拿福所生的子彼土利的查某子。』我就將環掛佇伊的鼻，手環掛佇伊的手。
GEN|24|48||我就俯頭拜耶和華，謳咾我的主亞伯拉罕的上帝──耶和華；因為伊導我行抵好的路，互我得著我的主的小弟的查某孫來互伊的子。
GEN|24|49||今恁若欲用慈愛誠實款待我的主人，就給我講；若呣亦給我講，互我好通向左，抑是向右。」
GEN|24|50||拉班及彼土利應講：「代誌出佇耶和華，阮bē會對你講好抑歹。
GEN|24|51||你看，利百加佇你的面前，通將伊導去，互你的主人的子做某，照耶和華所講。」
GEN|24|52||亞伯拉罕的奴僕聽見怹諸個話，就向耶和華仆佇地裡。
GEN|24|53||彼霎奴僕提出銀器、金器，及衣服送利百加，閣將寶物送伊的兄及伊的老母。
GEN|24|54||奴僕及隨伊的人飲食，歇暝。透早起來，就講：「請差我倒去我的主人遐。」
GEN|24|55||利百加的兄及伊的老母講：「容允查某囝仔及阮踮幾日，上少十日，然後伊通去。」
GEN|24|56||伊對怹講：「呣通阻擋我，耶和華已經互我順事的路，請差我去，互我倒去我的主人遐。」
GEN|24|57||怹講：「阮叫查某囝仔來探伊的話意」，
GEN|24|58||就叫利百加來，問伊講：「你欲及此人去嗎？」伊講：「我欲去。」
GEN|24|59||怹就差小妹利百加及伊的奶母，及亞伯拉罕的奴僕，以及隨伊的人去。
GEN|24|60||怹就給利百加祝福對伊講：阮小妹啊，願你做千萬人的老母！願你的後裔得著對敵的關隘！
GEN|24|61||利百加及伊的女婢起來，騎駱駝，隨彼個人，奴僕就導利百加去。
GEN|24|62||以撒徛起佇南地，彼時，對庇耳拉海萊的路來。
GEN|24|63||日欲暗，以撒出來佇田裡，靜靜啲想，抬目一下看，看見駱駝來。
GEN|24|64||利百加看見以撒，就對駱駝落來，
GEN|24|65||問彼個奴僕講：「佇田裡行來迎接咱者的是是誰？」奴僕講：「是我的主人。」利百加就提帕家己罩。
GEN|24|66||奴僕將所做一切的事給以撒講。
GEN|24|67||以撒就牽利百加入伊的老母撒拉的布棚，娶伊做某，閣真疼伊。以撒對老母死後，到此霎才得著安慰。
GEN|25|1||亞伯拉罕閣娶一個某，名叫基土拉。
GEN|25|2||基土拉給伊生心蘭、約珊、米但、米甸、伊施巴、書亞。
GEN|25|3||約珊生示巴及底但。底但的子孫是亞書利族、利都是族、及利烏米族。
GEN|25|4||米甸的子是以法、以弗、哈諾、亞比大、以勒大。諸個攏是基土拉的子。
GEN|25|5||亞伯拉罕將一切所有的互以撒。
GEN|25|6||亞伯拉罕將財物分互伊諸個細姨的子，趁伊本身猶活的時差怹離開伊的子以撒，去東勢到東旁的地。
GEN|25|7||亞伯拉罕一生的年日是一百七十五歲。
GEN|25|8||亞伯拉罕食長歲壽成做老人，年歲滿足，斷氣死，倒祖。
GEN|25|9||伊的子以撒、以實瑪利將伊埋葬佇麥比拉的穴。此個穴佇幔利的頭前，赫人瑣轄的子以弗崙的田中，
GEN|25|10||就是亞伯拉罕對赫人所買彼區田。亞伯拉罕及伊的某撒拉攏埋葬佇遐，
GEN|25|11||亞伯拉罕死了後，上帝賜福互伊的子以撒。以撒倚近庇耳拉海萊徛起。
GEN|25|12||亞伯拉罕的子以實瑪利的世系記佇下底。以實瑪利就是撒拉的女婢埃及人夏甲對亞伯拉罕所生的。
GEN|25|13||以實瑪利諸個子的名，照伊的名字世系親像下底。以實瑪利的大子尼拜約，閣有基達、亞德別、米比衫、
GEN|25|14||米施瑪、度瑪、瑪撒、
GEN|25|15||哈大、提瑪、伊突、拿非施、基底瑪。
GEN|25|16||諸個就是以實瑪利的子的名，照怹的鄉村、營寨，做十二族的族長。
GEN|25|17||以實瑪利一生的歲壽一百三十七，氣斷死，就倒祖。
GEN|25|18||伊的子孫住佇哈腓拉到埃及頭前的書珥，欲去亞述的路，徛起佇伊眾兄弟的頭前。
GEN|25|19||亞伯拉罕的子以撒的世系記佇下底。亞伯拉罕生以撒。
GEN|25|20||以撒娶利百加做某的時抵仔四十歲。伊是巴旦亞蘭地的亞蘭人彼土利的查某子，亞蘭人拉班的小妹。
GEN|25|21||以撒因為伊的某無生子，替伊祈求耶和華；耶和華允准伊所求，伊的某利百加就懷孕。
GEN|25|22||囝仔佇伊的腹內相夾，伊就講：「若是此款，我乜使按呢？」就去問耶和華。
GEN|25|23||耶和華給伊講：二國佇你腹內；二族欲對你的身軀出。此族欲卡強彼族；序大的欲服事序細的。
GEN|25|24||生產的日期到，果然腹內是雙生者。
GEN|25|25||頭一個出來者，身體紅紅，通身軀親像皮仔衫，就給伊號名做以掃。
GEN|25|26||隨後伊的小弟閣出來，伊的手擒以掃的腳後㬹，就給伊號名叫雅各。二個子出世的時，以撒抵仔六十歲。
GEN|25|27||二個囝仔漸漸大，以掃gâu拍獵，常常佇山野；雅各做人恬靜，常常住布棚內。
GEN|25|28||以撒疼以掃，因為常常食伊的野味；
GEN|25|29||利百加疼雅各。有一日，雅各煮湯，以掃對山野倒來，厭倦到極。
GEN|25|30||以掃對雅各講：「我真厭倦，求你用此個紅的湯互我食。」因為按呢以掃亦名叫以東。
GEN|25|31||雅各講：「你今仔日用大子的名份賣互我。」
GEN|25|32||以掃講：「我都欲死啦，此個大子的名份對佇我有啥利益？」
GEN|25|33||雅各講：「今仔日你著對我咒誓。」伊就對伊咒誓，將大子的名份賣互雅各。
GEN|25|34||雅各就將餅及紅豆湯互以掃，伊就飲食，起來做伊去。這就是以掃看輕大子的名份。
GEN|26|1||亞伯拉罕的時，頭一擺飢荒以後；彼所在閣有飢荒，以撒就去基拉耳，到非利士的王亞比米勒遐。
GEN|26|2||耶和華對伊出現講：「你呣通落去埃及，著住佇我所指示你的地。
GEN|26|3||你寄居佇此個地，我欲及你佇啲，賜福你，因為我欲將諸個地攏互你及你的後裔。我欲堅固我對你的父亞伯拉罕所咒的誓。
GEN|26|4||我欲加添你的後裔，親像天裡的星許多，閣欲將諸個地攏互你的後裔。閣地上萬國欲因為你的後裔得著福氣──
GEN|26|5||是因為亞伯拉罕聽我的話，守我的吩咐、我的命令、我的律例、我的法度。」
GEN|26|6||以撒徛起基拉耳。
GEN|26|7||彼所在的人問到伊的某，伊就講：「伊是我的小妹。」呣敢講：「是我的某」；心內想：「驚了彼所在的人為著利百加的緣故刣我」，因為伊面貌真媠。
GEN|26|8||伊佇遐已經久。非利士王亞比米勒對窗仔看，看見以撒及伊的某利百加啲滾笑。
GEN|26|9||亞比米勒叫以撒來，給伊講：「伊實在是你的某，你啥事講伊是我的小妹？」以撒講：「我心內想，驚了我為著伊來死。」
GEN|26|10||亞比米勒講：「你對阮所做的是甚麼事？百姓的中間險險有人及你的某相及睏，你就互阮陷落罪。」
GEN|26|11||對彼霎亞比米勒就吩咐眾百姓講：「凡若磕著此人及伊的某的，定著欲互伊死。」
GEN|26|12||以撒佇彼所在種作，彼年得著百倍。耶和華賜伊福氣，
GEN|26|13||伊就成做大，愈久愈大，到成做大富戶。
GEN|26|14||伊有羊群牛群，亦有多多奴僕，非利士人就怨妒伊。
GEN|26|15||當伊的老父亞伯拉罕佇啲的日，伊的老父的奴僕所開的井，非利士人攏給伊塞去，用土填滿。
GEN|26|16||亞比米勒給以撒講：「你著離開阮去。因為你比阮嶄然卡強盛。」
GEN|26|17||以撒就離開遐，佇基拉耳的山谷搭布棚，踮遐徛起。
GEN|26|18||當伊的老父亞伯拉罕佇啲的日所開許個水井，到亞伯拉罕死後互非利士人填去，以撒重再給伊開，猶原照怹老父所號的名來名許個井。
GEN|26|19||以撒的奴僕佇山谷啲掘，抵著一個活水的井。
GEN|26|20||基拉耳的牧者及以撒的牧者相爭，講：「此個水是阮的。」以撒就號彼個井的名叫埃色，因為怹及伊相爭。
GEN|26|21||怹閣開一個井，為此個井閣相爭，就叫伊的名西提拿。
GEN|26|22||離開遐，閣開一個井，怹無為此個井閣相爭，就給伊號名利河伯。是講：「耶和華今互阮開闊的地，阮欲佇此個地興旺。」
GEN|26|23||以撒對遐上去別是巴。
GEN|26|24||彼暝耶和華對伊出現，講：「我是你的老父亞伯拉罕的上帝，呣免驚！因為我及你佇啲，欲賜福你，互你的後裔興旺，攏是為著我的奴僕亞伯拉罕的緣故。」
GEN|26|25||伊就佇遐起一座壇，求叫耶和華的名，佇遐搭伊的布棚；以撒的奴僕就佇遐開一個井。
GEN|26|26||亞比米勒及伊的朋友亞戶撒以及伊的軍長非各，對基拉耳來見伊。
GEN|26|27||以撒對怹講：「恁既然怨恨我，教我離開恁，今啥事來我遮？」
GEN|26|28||怹講：「阮明明看見耶和華及你佇啲，呣值著咱中間你阮咒誓，互阮及你立約，
GEN|26|29||你無害阮，親像阮未曾磕著你，獨獨好款待你，送你安然倒去。今你是耶和華賜福者。」
GEN|26|30||以撒就為怹設筵席，怹就食就飲。
GEN|26|31||透早起來大家咒誓。以撒送怹起身，怹就安然離開伊去。
GEN|26|32||像彼日，以撒的奴僕來，將怹開井的事通知伊講：「阮得著水啦。」
GEN|26|33||伊就叫彼個井的名叫示巴；所以到今仔日彼個城的名叫做別是巴。
GEN|26|34||以掃四十歲的時娶赫人比利的查某子猶滴，及赫人以倫的查某子巴實抹做某。
GEN|26|35||此二個婦仁人常常互以撒及利百加心內大憂悶。
GEN|27|1||以撒年老，目睭花，bē看見，就叫伊的大子以掃來，給伊講：「我的子啊。」伊應講：「我佇遮。」
GEN|27|2||講：「我今老啦，呣知叨落一日欲死。
GEN|27|3||今抬你的家私，就是箭袋及弓，去山裡給我拍獵，
GEN|27|4||照我所合意的煮互伊好滋味，捧來互我，我通食，互我佇未死的代先給你祝福。」
GEN|27|5||以撒給伊的子以掃講話的時，利百加聽見。以掃去山裡欲拍獵，通帶倒來。
GEN|27|6||利百加就對伊的子雅各講：「你看，我聽見恁老父給你的兄以掃講：
GEN|27|7||『你將野獸給我帶來，給我煮互伊好滋味互我食，我欲佇未死的代先，佇耶和華的面前給你祝福。』
GEN|27|8||今，我的子，你著聽我的話，照我所吩咐你的。
GEN|27|9||你去羊群遐，給我掠二隻肥的山羊仔來，我欲給你的老父煮好的味素，照伊所合意的。
GEN|27|10||你捧去恁老父遐互伊食，互伊佇未死的代先給你祝福。」
GEN|27|11||雅各對伊的老母利百加講：「呣拘我的兄以掃身軀有毛，我是光滑；
GEN|27|12||設使我的老父摸著我，欲看我做欺騙人者，我就招咒詛，無得著祝福。」
GEN|27|13||伊的老母講：「我的子啊！你招的咒詛歸佇我；做你聽我的話，去掠來互我。」
GEN|27|14||伊就去掠來互伊的老母；老母就煮好的滋味，照老父所合意的。
GEN|27|15||利百加閣擜(hiahⁿ)大子以掃收佇伊家內的媠衫給伊的細子雅各穿，
GEN|27|16||閣用山羊的皮包雅各的手及伊頷頸光滑的位，
GEN|27|17||就將所煮的好滋味及餅下佇伊的子雅各的手。
GEN|27|18||雅各到怹老父遐講：「我的父啊！」伊講：「我佇遮。我的子，你是是誰？」
GEN|27|19||雅各對伊的老父講：「我是你的大子以掃；我已經照你所吩咐我的去行。請你起來坐，食我所拍著的，好通給我祝福。」
GEN|27|20||以撒對伊的子講：「我的子，你怎樣即快得著？」伊講：「因為你的上帝──耶和華互我好遭遇來得著。」
GEN|27|21||以撒給雅各講：「我的子啊！你近倚來，我欲摸你，看你真正是我的子以掃抑呣是。」
GEN|27|22||雅各就倚近伊的老父以撒。伊就摸伊講：「聲是雅各的聲，手是以掃的手。」
GEN|27|23||以撒分別bē明，因為伊的手有毛，親像伊的兄以掃的手，就給伊祝福；
GEN|27|24||閣講：「你真正是我的子以掃嗎？」伊講：「我是。」
GEN|27|25||以撒講：「捧來互我，我欲食我的子所得著的野味，好通給你祝福。」就捧互伊，伊就食，亦捧酒互伊，伊就飲。
GEN|27|26||伊的老父以撒對伊講：「我的子，進前來唚我。」
GEN|27|27||伊就進前，唚伊的老父。伊的老父鼻著伊的衫的芳味，就給伊祝福，講：我的子的芳味親像耶和華賜福的田的芳味。
GEN|27|28||願上帝賞賜你天頂的甘露，世上的肥地，五穀及新的酒真多。
GEN|27|29||眾百姓服事你，列國跪拜你。你做你兄弟的主；你的老母的子跪拜你。咒詛你的受咒詛，祝福你的得著福氣。
GEN|27|30||以撒給雅各祝福明白，雅各抵抵對伊的老父以撒遐出來，伊的兄以掃拍獵倒來，
GEN|27|31||伊亦煮好的味素，捧來互伊的老父，講：「我的父啊！請起來，食子所拍著的，好通給我祝福。」
GEN|27|32||伊的老父以撒給伊講：「你是是誰？」伊講：「我是你的子，就是你的大子以掃。」
GEN|27|33||以撒大驚愕愕惙，講：「彼是是誰？你未來的代先捧伊所拍著的來互我，我食伊，給伊祝福；伊的確欲得著福氣。」
GEN|27|34||以掃聽見老父的話，開聲叫苦大哭，對伊的老父講：「我的父啊！我，你亦著給我祝福！」
GEN|27|35||以撒講：「你的小弟用詭計來搶你的福份。」
GEN|27|36||以掃講：「伊名做雅各，豈無真合嗎？伊欺騙我二擺：前搶我大子的名份，你看，今伊閣搶我的福份。」閣講：「豈無留一個通給我祝福嗎？」
GEN|27|37||以撒應以掃講：「我已經立伊做你的主，亦將伊的眾兄弟互伊做奴僕，亦用五穀新酒養飼伊。我的子啊！今我猶會給你做甚麼？」
GEN|27|38||以掃給伊的老父講：「父啊！你的祝福豈只有一擺嗎？我的父啊！我，你亦著給我祝福！」以掃開聲啼哭。
GEN|27|39||伊的老父以撒應伊講：你所徛起的欲有世上的肥地；亦有天頂的甘露。
GEN|27|40||你欲倚靠刀劍度活，閣欲服事你的小弟；到你奮興的時，欲對你的頷頸滾開伊的牛軛。
GEN|27|41||以掃因為伊的老父給雅各祝福氣，就怨恨雅各，心內講：「為老父丁憂的時近啦，到彼時，我欲刣死我的小弟雅各。
GEN|27|42||有人將伊的大子以掃的話給利百加講，伊就差人去叫伊的細子雅各來，給伊講：「你的兄以掃欲刣你，來消伊的恨氣。
GEN|27|43||今，我的子，你著聽我的話：起來，走去哈蘭、我的兄拉班遐，
GEN|27|44||及伊踮幾日，聽候你的兄受氣消。
GEN|27|45||到你的兄受氣息，bē記得你對伊所做的事，彼時我就差人導你對遐倒來。我啥事一日失落恁二人？」
GEN|27|46||利百加給以撒講：「我因為諸個赫人的查某子連性命都呣愛；設使雅各也娶此所在的查某子做某，親像赫人的查某子彼款，我活有啥路用？」
GEN|28|1||以撒叫雅各來，給伊祝福亦吩咐伊講：「你呣通娶迦南的查某囝仔做某。
GEN|28|2||你起來去巴旦亞蘭，到你的外公彼土利的家，佇你的母舅拉班查某子的中間娶一個做某。
GEN|28|3||願全能的上帝賜福你，互你生湠真多，成做多多族，
GEN|28|4||閣將所應允亞伯拉罕的福氣互你及你的後裔，互你承接你所寄居的地，就是上帝所互亞伯拉罕的。」
GEN|28|5||以撒差雅各去，伊就去巴旦亞蘭，到亞蘭人彼土利的子拉班遐。伊是雅各、以掃的母舅。
GEN|28|6||以掃看見以撒給雅各祝福，閣差伊去巴旦亞蘭，欲對遐娶某，亦看見祝福伊的時吩咐伊講：「呣通娶迦南的查某囝仔做某」，
GEN|28|7||閣看見雅各聽父母的話去巴旦亞蘭，
GEN|28|8||以掃就知迦南的查某囝仔伊的老父以撒呣中意，
GEN|28|9||以掃就去以實瑪利遐，佇伊許個某以外閣娶瑪哈拉做某。伊是亞伯拉罕的子以實瑪利的查某子，尼拜約的小妹。
GEN|28|10||雅各離開別是巴，向哈蘭去；
GEN|28|11||到一所在，因為日落，就佇遐歇暝，對許個石頭的中間提一塊做枕頭，佇遐睏，
GEN|28|12||夢見有梯徛佇地裡，梯頂抵天，有上帝的使者佇梯裡啲上落。
GEN|28|13||耶和華徛佇梯頂，講：「我是耶和華──你的祖亞伯拉罕的上帝，亦是以撒的上帝；我欲將你現在所睏的地賞賜你及你的後裔。
GEN|28|14||你的後裔欲親像地上的土沙，你欲對東西南北來發展；地上萬族欲因為你及你的後裔得著福氣。
GEN|28|15||我亦及你佇啲。你無論去叨落，我欲保護你，亦欲導你倒來此所在，攏無放拺你，到我成對你所講的。」
GEN|28|16||雅各睏醒，講：「耶和華真正佇遮，我竟然呣知！」
GEN|28|17||就驚講：「此所在到即通驚！呣是別項，這是上帝的厝，這是天的門。」
GEN|28|18||雅各早早起來，將伊做枕頭的石徛做柱，倒油佇頂面。
GEN|28|19||就名彼所在叫伯特利；此個城本名路斯。
GEN|28|20||雅各下願講：「上帝若及我佇啲，佇我所行的路保護我，閣互我有物通食，有衫通穿，
GEN|28|21||互我安然倒來我的父的厝，就耶和華的確做我的上帝。
GEN|28|22||我所徛做柱的石欲做上帝的厝；見若你所賞賜我的，我欲將十份的一份獻互你。」
GEN|29|1||雅各起身，到東方的人的地，
GEN|29|2||看見田裡有一口井，有三陣羊倒佇井邊；因為人互羊群飲攏是用彼個井的水。井嘴用大石蓋。
GEN|29|3||平時羊群聚集佇遐，人就將石頭徙離井嘴互羊飲水，才閣將石頭徙到原位。
GEN|29|4||雅各對怹講：「兄弟啊，對叨落來？」怹講：「阮對哈蘭來。」
GEN|29|5||問怹講：「拿福的孫拉班，恁識伊嗎？」講：「識伊。」
GEN|29|6||閣對怹講：「伊平安嗎？」講：「平安。你看，伊的查某子拉結導伊的羊群啲來。」
GEN|29|7||講：「日猶高，精牲聚集的時未到，呣值著互羊飲水，閣去飼。」
GEN|29|8||怹講：「阮bē會，著聽候多多陣攏聚集，人徙石離開井嘴才通互羊飲。」
GEN|29|9||雅各啲及怹講話的時，拉結導怹老父的羊來，因為是伊啲顧。
GEN|29|10||雅各看見母舅拉班的查某子拉結及母舅拉班的羊群，就進前將石徙離井嘴，互怹母舅拉班的羊群飲。
GEN|29|11||雅各給拉結唚嘴，開聲哭。
GEN|29|12||雅各閣給拉結講，伊是怹老父的外甥，是利百加的子，拉結就走去給怹老父講。
GEN|29|13||拉班聽見外甥雅各的消息，就走去迎接伊，抱伊，及伊唚嘴，導伊到怹兜。雅各將一切的事情給拉班講。
GEN|29|14||拉班給雅各講：「你實在是我的骨肉。」伊就及伊住一月日。
GEN|29|15||拉班給雅各講：「你雖然是我的親戚，豈通白白做我的工？請給我講，你欲甚麼工錢？」
GEN|29|16||拉班有二個查某子，大的名叫利亞，細的名叫拉結。
GEN|29|17||利亞目睭卡輸，拉結生做好看。
GEN|29|18||雅各疼拉結，就講：「我願為著你細的查某子拉結給你做工七年。」
GEN|29|19||拉班講：「將伊嫁互你，卡好互別人，你及我住！」
GEN|29|20||雅各就為著拉結給伊做工七年；因為深疼伊，看做幾若日。
GEN|29|21||雅各對拉班講：「日期已經滿，求你將我的某互我，我通及伊同房。」
GEN|29|22||拉班聚集彼所在的眾人，辦筵席請怹。
GEN|29|23||到日暗，拉班將伊的查某子利亞送來互伊，雅各就及伊同房。
GEN|29|24||拉班將伊的女婢悉帕互伊的查某子利亞做女婢。
GEN|29|25||到天光，一下看見是利亞，就對拉班講：「你給我做的是甚麼？我給你做工，豈呣是為著拉結嗎？你啥事騙我？」
GEN|29|26||拉班講：「未嫁大的代先嫁細的，佇阮遮無人按呢做。
GEN|29|27||你及此個著滿七日，阮就將彼個亦嫁互你，你為著伊閣給我做工七年。」
GEN|29|28||雅各就照按呢行。及此個滿七日，伊就將伊的查某子拉結互伊做某。
GEN|29|29||拉班將伊的女婢辟拉互伊的查某子拉結做女婢。
GEN|29|30||雅各亦及拉結同房，閣疼拉結贏過利亞，就閣給拉班做工七年。
GEN|29|31||耶和華看利亞無得寵，就互伊懷孕，獨獨拉結無。
GEN|29|32||利亞懷孕生子，就給伊號名流便，因為講：「耶和華看見我的苦情，今我的丈夫欲疼我。」
GEN|29|33||伊閣懷孕生子，講：「耶和華聽見我無得寵，所以閣互我此個子」，就給伊號名西緬。
GEN|29|34||閣懷孕生子，講：「我給丈夫生三個子，伊欲及我結聯。」名叫利未。
GEN|29|35||閣懷孕生子，講：「此下我欲謳咾耶和華」，所以叫伊的名猶大。就停無閣生。
GEN|30|1||拉結看本身無給雅各生子，就怨妒伊的大姊，對雅各講：「你著子互我，若無我欲死。」
GEN|30|2||雅各受氣拉結，講：「互你無生的是上帝，我豈是替伊嗎？」
GEN|30|3||拉結講：「你看我的女婢辟拉佇遮，你去及伊同房，互伊生子抱佇我的腳頭窩，我也就通對伊得著子。」
GEN|30|4||拉結就將伊的女婢辟拉互伊做某，雅各就及伊同房，
GEN|30|5||辟拉懷孕，給雅各生一個子。
GEN|30|6||拉結講：「上帝給我判斷，亦聽我的聲，互我有子」，所以叫伊的名做但。
GEN|30|7||拉結的女婢辟拉閣懷孕，給雅各生第二個子。
GEN|30|8||拉結講：「我及我的大姊非常的相爭，亦得著卡贏」，就叫伊的名做拿弗他利。
GEN|30|9||利亞看本身停歇無生，就將伊的女婢悉帕互雅各做某。
GEN|30|10||利亞的女婢悉帕給雅各生子。
GEN|30|11||利亞講：「佳哉！」就叫伊的名做迦得。
GEN|30|12||利亞的女婢悉帕閣給雅各生第二個子。
GEN|30|13||利亞講：「我有福氣，諸個查某囝仔攏欲稱我有福氣」，就叫伊的名做亞設。
GEN|30|14||割麥的時，流便去田裡，得著風茄，提來互伊的老母利亞。拉結對利亞講：「請將你的子的風茄互我。」
GEN|30|15||利亞對伊講：「你搶奪我的丈夫，豈是小可事？你閣搶奪我的子的風茄嗎？」拉結講：「為著你的子的風茄，所以今暝伊通及你相及睏。」
GEN|30|16||到暗，雅各對田裡倒來，利亞出去迎接伊，講：「你著及我相及睏，因為我實在用我的子的風茄倩你。」彼暝，伊就及伊相及睏。
GEN|30|17||上帝允准利亞，伊就懷孕，給雅各生第五個子。
GEN|30|18||利亞講：「上帝互我工錢，因為我將女婢互我的丈夫」，對按呢給伊號名以薩迦。
GEN|30|19||利亞閣懷孕，給雅各生第六個子。
GEN|30|20||利亞講：「上帝賞賜我好的賞賜；我的丈夫欲及我住，因為我給伊生六個子」，對按呢給伊號名西布倫。
GEN|30|21||後來生一個查某子，給伊號名叫底拿。
GEN|30|22||上帝數念拉結，上帝允准伊，互伊會生子。
GEN|30|23||伊就懷孕生子，講：「上帝除去我的見誚」，
GEN|30|24||就給伊號名約瑟，講：「願耶和華閣加添我一個子。」
GEN|30|25||拉結生約瑟了後，雅各對拉班講：「請差我去，互我倒去我的本所在本地。
GEN|30|26||請你將我服事你所得著的某子互我，容允我去；我怎樣服事你，你攏知。」
GEN|30|27||拉班給伊講：「我若佇你的面前得著恩典，請你及我住，因為我深知，耶和華賜我福氣是為著你的緣故」；
GEN|30|28||閣給伊講：「請你定著你的工錢，我就互你。」
GEN|30|29||雅各給伊講：「我服事你怎樣，你的精牲佇我的手頭怎樣，是你所知。
GEN|30|30||我未來的代先，你所有的真少，今就大發達，耶和華用福氣隨我的腳來互你。今我欲甚麼時為我的家建置產業？」
GEN|30|31||拉班講：「我著互你甚麼？」雅各講：「你亦呣免互我甚麼，有一項事，你若應承，就我猶原飼你的羊群來顧守。
GEN|30|32||今仔日我欲遍巡你的羊群，將綿羊中見有點的、有斑的、及黑色的，以及山羊中見有斑的、有點的，攏撥出；將來此款的做我的工錢。
GEN|30|33||以後你來看我的工錢，彼中間若山羊無點無斑的，綿羊無黑色的，就算是我偷的；用按呢來證明我的公道。」
GEN|30|34||拉班講：「好！我願照你的話行。」
GEN|30|35||當彼日，就將有紋、有斑的山羊牨，有點、有斑、間白的山羊母，以及黑色的綿羊，攏撥出來，交互伊許個子，
GEN|30|36||伊互家己及雅各相離有三日的路站。雅各就顧拉班其餘的羊。
GEN|30|37||雅各提青的楊樹、杏樹、楓樹軟的枝，將皮剝成白紋，互枝內白的露出，
GEN|30|38||將剝皮的枝，插佇羊飲水的水溝及水槽，互伊及羊相對，羊來飲的時，公母交合。
GEN|30|39||羊佇枝的對面交合，就生有紋的、有點的、有斑的。
GEN|30|40||雅各將羊仔撥出，互拉班的羊及諸個有紋及黑色的羊相對，將家己的羊另外放佇一所在，無互伊及拉班的羊參插。
GEN|30|41||抵著羊群中勇壯的交合的時，雅各就用樹枝插佇水溝內，互羊佇樹枝的對面交合。
GEN|30|42||抵著羊群的瘦的就無插樹枝。對按呢，瘦的歸拉班，勇壯的歸雅各。
GEN|30|43||對按呢伊大發達，得著多多羊群、女婢、奴僕、駱駝，及驢。
GEN|31|1||雅各聽見拉班眾子有話講：「咱老父所有的雅各攏搶去，閣對咱的老父得著此個一切的榮光。」
GEN|31|2||雅各看見拉班見著伊無親像從前的面色。
GEN|31|3||耶和華對雅各講：「你著倒去你的父、公的地，到你的親族遐；我欲及你佇啲。」
GEN|31|4||雅各差人，叫拉結及利亞到山野到羊群遐，
GEN|31|5||對怹講：「我看見恁老父見著我無親像從前的面色；總是我的父的上帝時常及我佇啲。
GEN|31|6||恁亦知，我盡我的力做恁老父的工。
GEN|31|7||恁老父騙我，十擺改換我的工錢；總是上帝無容允伊害我。
GEN|31|8||伊若講：『有點的歸你做工錢』，就羊群所生的攏有點；伊若講：『有紋的歸你做工錢』，就羊群所生的攏有紋。
GEN|31|9||按呢，上帝將恁老父的精牲搶來互我。
GEN|31|10||羊交合的時，我夢中抬目一下看，看見拍羊母的羊牨攏是有紋的、有點的、有花斑的。
GEN|31|11||上帝的使者佇彼夢中叫我講：『雅各。』我講：『我佇遮。』
GEN|31|12||伊講：『你抬目看，拍羊母的羊牨攏是有紋的、有點的、有花斑的；凡若拉班對你所做的，我攏看見。
GEN|31|13||我是伯特利的上帝；你佇遐曾用油抹柱，對我下願。今你著起來，離開此所在，倒去本地。』」
GEN|31|14||拉結及利亞應伊講：「佇阮老父的家豈猶有阮通得的家伙及產業嗎？
GEN|31|15||阮豈呣是互伊看做外人嗎？因為伊賣阮，吞食阮的價錢。
GEN|31|16||上帝對阮老父所搶出一切的財物，許個就是阮及阮子的。今見若上帝所對你講的，做你去行！」
GEN|31|17||雅各就起來，互伊的子及某攏騎駱駝，
GEN|31|18||閣帶一切的精牲及所積聚的財物，所得著的精牲是佇巴旦亞蘭所得著的，欲去迦南地、去伊的老父以撒遐。
GEN|31|19||彼時拉班去剪羊毛，拉結偷提怹老父家內的偶像。
GEN|31|20||雅各背亞蘭人拉班偷走去，無給伊講，
GEN|31|21||就帶一切所有的逃走。伊起身過彼個河，向基列山去。
GEN|31|22||到第三日，有人給拉班講，雅各走去啦。
GEN|31|23||伊就導伊的兄弟相及去追趇，歷過七日的路站，到基列山才趇著。
GEN|31|24||暝時，眠夢中，上帝到亞蘭人拉班遐給伊講：「你著小心，呣通及雅各講好講歹。」
GEN|31|25||拉班追著雅各。雅各佇彼個山已經搭布棚；拉班及伊的眾兄弟亦佇基列山搭布棚。
GEN|31|26||拉班給雅各講：「你所做是甚麼事？你啥事背我，將我諸個查某子導去，親像用刀劍搶掠一樣。
GEN|31|27||你啥事暗靜走，偷走亦無給我講，互我通用歡喜、唱歌、拍鼓、彈琴送你倒去？
GEN|31|28||閣無容允我及外孫查某子唚嘴？你今所行是真戇！
GEN|31|29||我的手本有力通害恁，獨獨恁老父的上帝昨暝給我講：『你著小心，呣通及雅各講好講歹。』
GEN|31|30||今你雖然戀慕你的老父的家，不得不著去，啥事偷提我的神明？」
GEN|31|31||雅各應拉班講：「因為我驚心內想講，驚了你將你的查某子對我搶去。
GEN|31|32||論到你的神明，你對甚麼人搜著，伊就著死。當咱眾兄弟的面前，你認看，佇我遮有甚麼物是你的，通提去。」因為雅各呣知拉結有偷提怹。
GEN|31|33||拉班就入雅各的布棚，利亞的布棚，及二個女婢的布棚，攏搜無，就對利亞的布棚出來，入拉結的布棚。
GEN|31|34||拉結已經將偶像囥佇駱駝的鞍下，來坐佇彼頂面。拉班佇伊的布棚內四界摸，攏搜無。
GEN|31|35||拉結對伊的老父講：「經期抵仔到，bē會起來佇你的面前，求我的主莫得受氣。」拉班四界尋偶像，搜攏無。
GEN|31|36||雅各就受氣及拉班計較，對拉班講：「我有犯著甚麼過失，有甚麼罪惡，你竟然趇我即緊？
GEN|31|37||你遍摸我一切的家私，有搜著恁兜甚麼家私出來？通下佇你我的兄弟的面前，互怹佇咱二人的中間判斷。
GEN|31|38||我及你住此二十年，你的綿羊母、山羊母呣曾有落胎。你羊群中的羊牨，我未曾食伊；
GEN|31|39||互野獸傷害的，我無帶來互你，我本身齊額。無論日時受偷，暝時受偷，你攏對我討賠。
GEN|31|40||我日時互日曝，暝時互霜凍，攏bē顧得睏，我常常是按呢。
GEN|31|41||我此二十年佇你的家，為著你二個查某子給你做工十四年，為著你的羊群六年，你十擺改換我的工錢。
GEN|31|42||若呣是有我的父的上帝，就是亞伯拉罕的上帝，閣是以撒所驚畏的及我佇啲，你今穩當互我空手去。上帝看見我的苦情及我的勞碌，才佇昨暝責備你。」
GEN|31|43||拉班應雅各講：「諸個查某子是我的查某子，諸個囝仔是我的囝仔，諸個羊群亦是我的羊群；凡若你所看見的攏是我的。我的查某子及怹所生的囝仔，今仔日我會給怹做甚麼？
GEN|31|44||今來，咱二人通來立約，佇你我的中間做證據。」
GEN|31|45||雅各取石，竪(khiā)做柱，
GEN|31|46||雅各對諸個兄弟講：「恁著拾石頭。」怹就將石頭拾來疊歸堆，大家就佇彼堆的邊仔食。
GEN|31|47||拉班名伊叫伊迦爾撒哈杜他，雅各名伊叫迦累得。
GEN|31|48||拉班講：「今仔日此個石堆做你我中間的證據。」因為按呢名伊叫迦累得，
GEN|31|49||也叫做米斯巴，就是講：「咱大家離別以後，願耶和華佇你我的中間鑑察。
GEN|31|50||你若苦楚我的查某子，閣佇我的查某子以外另外娶某，雖然無人及咱佇啲，有上帝佇你我的中間做干證。」
GEN|31|51||拉班閣對雅各講：「你看此堆石，你看此支柱，就是我所下佇你我的中間的。
GEN|31|52||此堆石做干證，此支柱做干證。我無欲過此堆石去害你；你也呣通過此堆石及柱來害我。
GEN|31|53||願亞伯拉罕的上帝，拿福的上帝，怹老父的上帝，佇你我的中間判斷。」雅各就指怹老父以撒所驚畏的上帝來咒誓，
GEN|31|54||雅各佇山裡獻祭，請伊許個兄弟來食。怹食了，就佇山裡歇暝。
GEN|31|55||拉班透早起來，及伊的外孫及伊的查某子唚嘴，給怹祝福，就起身倒去家己的所在。
GEN|32|1||雅各閣行伊的路，上帝的使者抵著伊。
GEN|32|2||雅各看見怹就講：「這是上帝的軍隊」，所以名彼所在叫瑪哈念。
GEN|32|3||雅各差人代先去西珥的地，以東的田，見伊的兄以掃，
GEN|32|4||吩咐怹講：「恁給我的主以掃講：『你的奴僕雅各按呢講：我佇拉班遐寄居，住到今仔日。
GEN|32|5||我有牛、驢、羊群、奴僕、女婢，今差人來報我的主，愛得佇你的面前得著恩典。』」
GEN|32|6||所差的人倒來雅各遐，講：「阮到你的兄以掃遐，伊抵抵啲來欲迎接你，閣有四百人及伊來。」
GEN|32|7||雅各大驚閣迫腹，將許個及伊相及佇啲的人，及羊群、牛群、駱駝分做二隊，
GEN|32|8||講：「以掃若來攻擊此隊，剩的彼隊猶通逃走。」
GEN|32|9||雅各閣講：「我的祖亞伯拉罕的上帝，我的父以撒的上帝──耶和華啊，你曾對我講：『倒去你的本地本族，我欲好款待你。』
GEN|32|10||你對你的奴僕所施一切的慈愛及一切的誠實，就至微細的我也bē堪得得著；我前抬我的拐仔過此個約但河，今我已經成做二隊。
GEN|32|11||求你救我脫離我的兄以掃的手；因為我驚伊，驚了伊來刣死我及怹母子。
GEN|32|12||你也曾講：『我的確欲好款待你，互你的後裔親像海邊的沙，多到bē算得。』」
GEN|32|13||彼暝，雅各歇佇遐，就佇伊所有的物的內面揀出禮物欲送伊的兄以掃：
GEN|32|14||山羊母二百隻，山羊牨二十隻，綿羊母二百隻，綿羊牨二十隻，
GEN|32|15||駱駝母及食奶的子三十隻，牛母四十隻，牛牨十隻，驢母二十隻，驢子十隻；
GEN|32|16||各樣另外一群，交代奴僕，給奴僕講：「恁代先我去，互逐群有相離」；
GEN|32|17||閣吩咐做頭的講：「我的兄以掃抵著你的時，若問你講：『你是甚麼人的？欲去叨落？你頭前許個是誰的？』
GEN|32|18||你著講：『是你的奴僕雅各的，是欲送我的主以掃的禮物；現在伊本身亦佇阮的後面。』」
GEN|32|19||閣吩咐第二、第三，及一切趕歸群精牲的人講：「恁抵著以掃的時亦著照按呢給伊講；
GEN|32|20||閣恁亦著講：『你的奴僕雅各佇阮的後面。』」因為雅各家己拍算講：「我用佇我頭前去的禮物來解伊的恨，然後我見著伊的面，豈採伊接納我。」
GEN|32|21||對按呢禮物先行；彼暝，雅各歇佇隊中。
GEN|32|22||伊暝時起來，導伊二個某，二個女婢，及十一個子，攏過雅博的渡頭，
GEN|32|23||代先互怹過溪，凡所有的亦互怹過，
GEN|32|24||只有剩雅各家己佇啲。有一人來及伊相偃，到佇天昲光。
GEN|32|25||彼人看bē贏伊，就搧雅各的大腿臼，相偃的時雅各的大腿臼差著。
GEN|32|26||彼人講：「天欲光啦，著放我去！」雅各講：「你若無給我祝福，呣放你去。」
GEN|32|27||彼人講：「你名做甚麼？」伊講：「我名做雅各。」
GEN|32|28||彼人講：「你的名無欲閣叫雅各，欲叫做以色列；因為你及上帝及人鬥輸贏，攏得著卡贏。」
GEN|32|29||雅各問伊講：「請將你的名給我講。」彼人應講：「乜使問我的名？」就佇遐給伊祝福。
GEN|32|30||雅各名彼所在叫便以利，因為講：「我當頭對面見著上帝，我的生命猶得著保全。」
GEN|32|31||日抵仔出，雅各經過便以利，伊的大腿已經跛。
GEN|32|32||所以，諸個以色列人無食大腿頭的筋，到佇今仔日，因為彼人搧雅各腿臼的大筋。
GEN|33|1||雅各抬目看，看見以掃來，閣有四百人及伊來，伊就將許個囝仔分開交互利亞，交互拉結，交互二個女婢，
GEN|33|2||將女婢及怹的子排佇頭前，利亞及伊的子排佇後面，拉結及約瑟排佇路尾。
GEN|33|3||伊本身佇怹的頭前過去，連連七擺仆佇地裡才倚近伊的兄。
GEN|33|4||以掃走來迎接伊，將伊抱啲，閣攬伊的頷頸，唚伊，二人就啼哭。
GEN|33|5||以掃抬目看見婦仁人及囝仔，就講：「諸個及你同行者是是誰？」雅各講：「諸個囝仔是上帝施恩互你的奴僕的。」
GEN|33|6||對彼霎二個女婢及怹的囝仔進前來拜；
GEN|33|7||利亞及伊的囝仔亦進前來拜；路尾約瑟及拉結亦進前來拜。
GEN|33|8||以掃講：「我所抵著歸群的精牲，你是甚麼意思？」雅各講：「是欲佇我的主的面前得著恩典。」
GEN|33|9||以掃講：「小弟啊，我的已經夠額，你的猶原歸你。」
GEN|33|10||雅各講：「莫按呢，我若佇你的面前得著恩典，求你對我的手收我的禮物；因為我見著你的面，親像見著上帝的面，你亦接納我。
GEN|33|11||求你收我帶來互你的禮物；因為上帝恩典我，互我充足。」迫伊，然後收。
GEN|33|12||以掃講：「咱起身來去，我做頭行。」
GEN|33|13||雅各對伊講：「我的主知諸個囝仔軟茈，牛羊亦抵仔生，若做一日趕，歸群攏欲死。
GEN|33|14||求我的主佇奴僕的頭前行，我欲照佇我面前歸群精牲的力量亦照囝仔的力量慢慢進前，行到西珥到我的主遐。」
GEN|33|15||以掃講：「容允我將隨我的人留幾個及你做陣。」雅各講：「乜使按呢？佇我的主的面前得著恩典就好。」
GEN|33|16||彼日，以掃起身，照原路倒去西珥。
GEN|33|17||雅各行到疏割，佇假為本身起厝，為精牲搭草寮；所以名彼所在做疏割。
GEN|33|18||雅各對巴旦亞蘭倒來的時，平安到迦南地的示劍城，佇城的面前搭布棚，
GEN|33|19||用一百塊銀對示劍的老父、哈抹的子孫買伊搭布棚彼塊地，
GEN|33|20||佇遐起一座壇，給伊號名叫伊利伊羅伊以色列。
GEN|34|1||利亞給雅各所生的查某子底拿，出去欲見彼所在的查某囝仔。
GEN|34|2||彼所在的牧伯希未人、哈抹的子示劍看見伊，就搝伊，及伊相及睏，凌辱伊。
GEN|34|3||伊的心戀慕雅各的查某子底拿，疼此個查某子，用好話安慰伊。
GEN|34|4||示劍給伊的老父哈抹講：「求你給我聘此個查某囝仔做某。」
GEN|34|5||雅各聽見伊拍垃墋伊的查某子底拿。彼時伊許個子及伊的精牲佇山裡，雅各靜靜無做聲，聽候怹倒來。
GEN|34|6||示劍的老父哈抹出來見雅各，欲及伊講話。
GEN|34|7||雅各許個子聽見此個代誌，就對山裡倒來，逐個呣甘願，十分受氣；因為示劍佇以色列做出見誚的代誌，及雅各的查某子相及睏，這本是呣應該做的事。
GEN|34|8||哈抹及怹參詳講：「我的子示劍的心欣慕恁的查某囝仔，求恁將伊互我的子做某。
GEN|34|9||恁及阮大家結親，恁通將恁的查某子互阮，恁亦通娶阮的查某子。
GEN|34|10||恁及阮相及徛起！地佇恁的面前，恁住遮徛，做生理，建置產業。」
GEN|34|11||示劍對查某囝仔的老父及伊的兄弟講：「願佇你的面前得著恩典，恁所對我講的，我欲互恁。
GEN|34|12||出在恁欲對我討偌多聘金及禮物，我的確照恁所講的互恁；只有愛恁用查某囝仔互我做某。」
GEN|34|13||雅各許個子因為示劍拍垃墋怹的小妹底拿，就用奸詐的話來應示劍及伊的老父哈抹，
GEN|34|14||對怹講：「將阮的小妹互無受割禮的人做某，這個代誌阮bē做得，因為彼是阮的見誚。
GEN|34|15||恁所有的查甫人若攏受割禮親像阮一樣，有此一項才通應允恁，
GEN|34|16||阮就將阮的查某子互恁，阮亦娶恁的查某子；阮就及恁相及住，成做一個百姓。
GEN|34|17||設使恁呣聽阮的話來受割禮，阮就帶阮的小妹來去。」
GEN|34|18||哈抹及伊的子示劍歡喜怹的話。
GEN|34|19||彼個少年人做此個代誌攏無延延，因為伊疼雅各的查某子；閣伊佇怹老父的家第一尊貴。
GEN|34|20||哈抹及伊的子示劍來到本城的門口，給本城的人講：
GEN|34|21||「諸個人及咱和好，呣值著准怹佇此個地徛起，做生理；閣此個地亦開闊，會容允得怹。咱通娶怹的查某子做某，亦通將咱的查某子嫁互怹。
GEN|34|22||獨獨著有一項，許個才欲允咱及咱徛起，成做一個百姓：就是咱中間所有的查甫人攏著受割禮，親像怹受割禮一樣。
GEN|34|23||伊的牛、羊、財產，及一切的精牲豈無攏歸佇咱嗎？只有著允怹，怹就欲及咱住。」
GEN|34|24||見若對城門出來的人攏聽趁哈抹及伊的子示劍的話；對按呢見若對城門出來的查甫人攏受割禮。
GEN|34|25||到第三日，眾人當啲痛疼的時，雅各二個子，就是底拿的兄西緬及利未，攏抬刀，趁人無張持來到城內，刣死攏總的查甫人，
GEN|34|26||也用刀刣死哈抹及伊的子示劍，導底拿對示劍的厝出來就去。
GEN|34|27||雅各許個子，為著怹小妹受拍垃墋，就來到受刣的人遐，搶劫怹的城，
GEN|34|28||搶怹的羊群、牛群，及驢，以及城內及田裡所有的；
GEN|34|29||閣將怹一切的貨物錢財、一切的囝仔、及婦仁人，以及逐塊厝所有的，攏搶掠就去。
GEN|34|30||雅各給西緬及利未講：「恁連累我，互我佇此所在徛起的百姓的中間，就是佇迦南人及比利洗人的中間，有臭名。閣我的人額少，怹的確聚集來攻擊我、拍我，我及全家的人攏會滅無。」
GEN|34|31||怹講：「伊豈通款待阮小妹親像娼妓嗎？」
GEN|35|1||上帝給雅各講：「去啊！上去伯特利，住佇遐；閣著佇遐給上帝起一座壇，就是你閃避你的兄以掃的面的時對你出現的彼個。」
GEN|35|2||雅各就給全家以及一切及伊佇啲的人講：「恁著除去恁中間外邦的上帝，亦著家己清氣，換恁的衣裳。
GEN|35|3||恁著起來，上去伯特利，佇遐我欲給上帝起一座壇，就是佇我抵著患難的日允准我的祈禱、佇我所行的路及我佇啲彼個。」
GEN|35|4||怹就將怹手內所有異邦的神明及怹的耳鈎攏互雅各；雅各將許個埋佇示劍彼位的橡樹腳。
GEN|35|5||怹就起身。上帝互四周圍的城的人攏真驚，怹就無追趇雅各的眾子。
GEN|35|6||雅各以及一切及伊做陣的人到迦南地的路斯，就是伯特利。
GEN|35|7||伊佇遐起一座壇，就給彼所在號名叫伊勒伯特利；因為伊閃避伊的兄的時，上帝佇遐對伊出現。
GEN|35|8||利百加的奶母底波拉死，就埋葬佇伯特利的下面橡樹腳；所以叫伊的名亞倫巴古。
GEN|35|9||雅各對巴旦亞蘭倒來，上帝閣對伊出現，賜福互伊，
GEN|35|10||上帝閣給伊講：「你名是雅各，今以後你的名無閣叫雅各，欲名叫以色列。」就叫伊的名以色列。
GEN|35|11||上帝閣給伊講：「我是全能的上帝；你著生湠多多，將來有一國閣有多多國對你來生，閣有君王對你生出。
GEN|35|12||我所互亞伯拉罕及以撒的地，我欲互你亦欲將此個地互你的後裔。」
GEN|35|13||上帝就對及伊講話的所在上去。
GEN|35|14||雅各就佇上帝及伊講話的所在徛一支柱，就是石柱，佇彼頂面灌奠，倒油。
GEN|35|15||雅各就稱上帝及伊講話的所在名做伯特利。
GEN|35|16||怹對伯特利起身，離開以法他猶有一站的路，拉結得欲生，臨產艱難。
GEN|35|17||當伊艱苦生的時，拾姐對伊講：「呣免驚，你今欲閣得著一個子。」
GEN|35|18||伊氣欲斷臨終的時，就叫伊的子的名便俄尼；伊的老父給伊號名便雅憫。
GEN|35|19||拉結死，埋葬佇去以法他的路；以法他就是伯利恆。
GEN|35|20||雅各徛柱佇伊的墓頂，此個柱就是拉結的墓牌，到今仔日猶佇啲。
GEN|35|21||以色列閣起身去，佇以得台搭布棚。
GEN|35|22||以色列住佇彼所在的時，流便去及伊的老父的細姨辟拉相及睏，以色列亦聽。雅各共有十二個子。
GEN|35|23||利亞的子就是雅各的大子流便，以及西緬、利未、猶大、以薩迦、西布倫。
GEN|35|24||拉結的子就是約瑟、便雅憫。
GEN|35|25||拉結的女婢辟拉所生的子就是但及拿弗他利。
GEN|35|26||利亞的女婢悉帕所生的子迦得、亞設。這是雅各佇巴旦亞蘭所生的子。
GEN|35|27||雅各來見伊的老父以撒，佇幔利到基列亞巴，就是希伯崙；亞伯拉罕及以撒曾寄居的所在。
GEN|35|28||以撒享壽一百八十歲。以撒年歲老，日子滿足，氣斷來死，倒去伊的列祖遐。伊二個子以掃、雅各給伊埋葬。
GEN|35|29||本版無此節。
GEN|36|1||以掃就是以東，伊的世系記佇下底。
GEN|36|2||以掃娶迦南地的查某囝仔做某，就是赫人以倫的查某子亞大及希未人祭便的查某孫、亞拿的查某子阿何利巴瑪，
GEN|36|3||閣娶以實瑪利的查某子，尼拜約的姊妹巴實抹。
GEN|36|4||亞大給以掃生以利法；巴實抹生流珥；
GEN|36|5||阿何利巴瑪生耶烏施、雅蘭、可拉。這攏是以掃的子，佇迦南地生的。
GEN|36|6||以掃帶伊的某、子、查某子，及家內攏總的人，以及牛、羊、及一切的精牲，一切的財物，就是伊佇迦南地所得著的，去別所在，離開伊的小弟雅各。
GEN|36|7||因為二人所有的真多，bē通相及徛，閣因為怹的牛羊多，所寄腳的所在bē容允得。
GEN|36|8||對按呢以掃住佇西珥山；以掃就是以東。
GEN|36|9||以掃的世系記佇下底，以掃就是西珥山以東人的祖。
GEN|36|10||以掃諸個子的名記佇下底。以掃的某亞大的子以利法；以掃的某巴實抹的子流珥。
GEN|36|11||以利法的子提幔、阿抹、洗玻、迦坦、基納斯。
GEN|36|12||亭納是以掃的子以利法的細姨；伊給以利法生亞瑪力。這是以掃的某亞大的子孫。
GEN|36|13||流珥的子是拿哈，謝拉、沙瑪、米撒。諸個是以掃的某巴實抹的子孫。
GEN|36|14||以掃的某阿何利巴瑪是祭便的查某孫，亞拿的查某子；伊給以掃生耶烏施、雅蘭、可拉。
GEN|36|15||以掃的子所生做族長的記佇下底。以掃的大子以利法的子，有提幔族長、阿抹族長、洗玻族長、基納斯族長、
GEN|36|16||可拉族長、迦坦族長、亞瑪力族長。諸個是佇以東地以利法所生的族長，是亞大的子孫。
GEN|36|17||以掃的子孫流珥的子，有拿哈族長、謝拉族長、沙瑪族長、米撒族長。這是佇以東地對流珥所出的族長，攏是以掃的某巴實抹的子孫。
GEN|36|18||以掃的某阿何利巴瑪的子，有耶烏施族長、雅蘭族長、可拉族長。這是對以掃的某，亞拿的查某子，阿何利巴瑪所出的族長。
GEN|36|19||諸個是以掃的子孫，閣諸個是怹的族長；以掃就是以東。
GEN|36|20||彼所在的本地人──就是何利人西珥的子孫記下底：就是羅坍、朔巴、祭便、亞拿、
GEN|36|21||底順、以察、底珊。諸個是對以東地的何利人西珥子孫中所出的族長。
GEN|36|22||羅坍的子是何利、希幔；羅坍的姊妹是亭納。
GEN|36|23||朔巴的子是亞勒文、瑪拿轄、以巴錄、示玻、阿南。
GEN|36|24||祭便的子亞雅、亞拿（當時啲飼怹老父祭便的驢，佇曠野尋著溫泉的，就是此個亞拿）。
GEN|36|25||亞拿的子是底順；亞拿的查某子是阿何利巴瑪。
GEN|36|26||底順的子是欣但、伊是班、益蘭、基蘭。
GEN|36|27||以察的子是辟罕、撒番、亞干。
GEN|36|28||底珊的子是烏斯、亞蘭。
GEN|36|29||對何利人所出的族長記佇下底：就是羅坍族長、朔巴族長、祭便族長、亞拿族長、
GEN|36|30||底順族長、以察族長、底珊族長。諸個是對何利人所出的族長，攏佇西珥地做族長。
GEN|36|31||當以色列人未有君王治理的代先，佇以東地做王來治理的記佇下底。
GEN|36|32||比珥的子比拉佇以東做王，伊的京城名叫亭哈巴。
GEN|36|33||比拉死了，波斯拉人謝拉的子約巴續接伊做王。
GEN|36|34||約巴死，提幔地的人戶珊續接伊做王。
GEN|36|35||戶珊死，比達的子哈達續接伊做王；伊就是佇摩押地刣贏米甸人的，伊的京城名叫亞未得。
GEN|36|36||哈達死，瑪士利加人桑拉續接伊做王。
GEN|36|37||桑拉死了，河邊的利河伯人掃羅續接伊做王。
GEN|36|38||掃羅死，亞革波的子巴勒哈南續接伊做王。
GEN|36|39||亞革波的子巴勒哈南死，哈達續接伊做王，伊的京城名叫巴烏；伊的某名叫米希她別，是米薩合的查某孫，瑪特列的查某子。
GEN|36|40||對以掃所出的族長，照怹的宗族、所在、名字記佇下底：就是亭納族長、亞勒瓦族長、耶帖族長、
GEN|36|41||阿何利巴瑪族長、以拉族長、比嫩族長、
GEN|36|42||基納斯族長、提幔族長、米比薩族長、
GEN|36|43||瑪基疊族長、以蘭族長。諸個是以東的族長照怹徛起的所在，佇所得著做業的地。（此個是以東人的祖，就是以掃。）
GEN|37|1||雅各徛起迦南地，就是伊的老父寄腳的所在。
GEN|37|2||雅各的世系記佇下底。約瑟十七歲及伊許個兄相及顧羊。伊是一個囝仔，及伊的老父的細姨辟拉的子，悉帕的子常常做陣。約瑟將伊許個兄的歹品行給怹老父講。
GEN|37|3||今以色列疼約瑟卡贏過佇疼伊的眾子，因為約瑟是伊年老生的；伊給伊做一領彩色的衫。
GEN|37|4||約瑟許個兄看見老父疼約瑟過頭佇疼怹，就怨恨約瑟，bē會及伊講和睦的話。
GEN|37|5||約瑟夢見一個夢，給伊許個兄講，怹就閣卡怨恨伊。
GEN|37|6||約瑟對怹講：「請恁聽我所夢見的夢：
GEN|37|7||咱佇園裡縖五穀，我所縖的起來徛，恁所縖的圍纍來拜我所縖的。」
GEN|37|8||伊的兄應講：「總無你真正欲做阮的王嗎？真正欲管轄阮嗎？」怹就為著伊的夢及伊的話閣卡怨恨伊。
GEN|37|9||後來伊閣夢見一個夢，亦給伊的兄講：「你看，我又閣夢見一個夢，有日、月，及十一粒星啲拜我。」
GEN|37|10||約瑟給伊的老父及伊的兄講；怹老父就責備伊講：「你所夢見此個夢是怎樣！總無我及恁老母、恁兄弟攏欲仆啲，拜你嗎？」
GEN|37|11||伊的兄攏怨妒伊，伊的老父用諸個話記佇心內。
GEN|37|12||約瑟的兄去示劍，飼老父的羊。
GEN|37|13||以色列對約瑟講：「恁兄豈呣是佇示劍飼羊嗎？你來，我欲差你去怹遐。」伊應講：「我佇遮。」
GEN|37|14||伊給伊講：「你去看恁兄有平安抑無，羊群有平安抑無，倒來給我講」；就差伊出希伯崙的山谷，伊就去到示劍。
GEN|37|15||有人撞著伊佇山裡迷路，就問伊講：「你啲尋甚麼？」
GEN|37|16||伊講：「我啲尋我的兄，請給我講，怹佇叨落啲飼羊？」
GEN|37|17||彼人講：「怹已經離開遮，因為我聽見怹啲講，咱來去多坍。」約瑟就去趇伊的兄，抵著怹佇多坍。
GEN|37|18||怹遠遠看見伊，伊猶未行到怹遐，怹就相及計謀欲害死伊，
GEN|37|19||大家相及講：「你看！做夢者來啦。
GEN|37|20||乎來！今咱給伊刣死，㧒佇一個乾井，才來講有歹獸食伊。咱才看伊的夢將來怎樣。」
GEN|37|21||流便聽見，就救伊脫離怹的手，講：「咱呣通害伊的生命」；
GEN|37|22||流便閣對怹講：「呣通互伊流血，通給伊㧒佇此個曠野的乾井，呣通下手害伊。」意思是欲救伊脫離怹的手，互伊倒去伊的老父遐。
GEN|37|23||約瑟到伊的兄遐，彼霎怹就褪約瑟的外衫，就是伊身軀彼領彩色的衫，
GEN|37|24||就掠伊㧒落井；彼個井是乾的，內面無水。
GEN|37|25||怹坐啲食餅，抬目看，看見一陣以實瑪利人對基列來，用駱駝背香料、乳香、沒藥，欲帶落去埃及。
GEN|37|26||猶大對諸個兄弟講：「咱刣死咱的小弟，囥密伊的血，有甚麼利益？
GEN|37|27||咱來給伊賣互以實瑪利人，呣通下手害伊；因為伊是咱的小弟，咱的骨肉。」兄弟聽伊。
GEN|37|28||有許個米甸的生理人對遐過，伊的兄就給約瑟對井內拔起來，將伊賣互以實瑪利人，得著二十個銀。許個人就帶約瑟去埃及。
GEN|37|29||流便倒轉來井邊，看見約瑟無佇井內，就拆裂家己的衫，
GEN|37|30||倒去小弟遐，講：「囝仔無去啦。也我呢，我欲叨落去？」
GEN|37|31||怹就刣一隻山羊牨，將約瑟彼領衫搵血，
GEN|37|32||就差人提彼領彩色的衫去怹老父遐，講：「阮尋著此領，請你認看是你的子的外衫抑呣是？」
GEN|37|33||伊認得，就講：「這是我的子的外衫。有歹獸給食伊，約瑟的確互伊拆碎。」
GEN|37|34||雅各就拆裂衫，腰縖麻布，為伊的子哀傷多多日。
GEN|37|35||伊的子及伊的查某子攏起來安慰伊，伊呣肯受安慰，講：「我的確哀傷落陰府到我的子遐。」伊的老父為著伊啼哭。
GEN|37|36||米甸人帶約瑟到埃及，將伊賣互法老的人臣──侍衛長波提法。
GEN|38|1||彼時，猶大離開伊的兄弟，落去到一個亞杜蘭人名做希拉的家。
GEN|38|2||猶大佇遐看見一個迦南人名叫書亞的查某子，就娶伊，及伊同房，
GEN|38|3||伊就懷孕生子，猶大就給伊號名做珥。
GEN|38|4||伊閣懷孕生子，老母給伊號名俄南。
GEN|38|5||伊又閣生子，給伊號名示拉。伊生示拉的時，猶大抵仔佇基悉。
GEN|38|6||猶大給伊的大子珥娶某，名叫她瑪。
GEN|38|7||猶大的大子珥行歹佇耶和華的面前，耶和華就互伊死。
GEN|38|8||猶大給俄南講：「你著及你的兄嫂同房，對伊來盡你做小弟的本份，給你的兄立後嗣。」
GEN|38|9||俄南知所生的子無歸佇伊家己，所以同房的時，遺泄佇地裡，免得互伊的兄有後嗣。
GEN|38|10||伊的所做，耶和華看做歹，互伊亦死。
GEN|38|11||猶大心內講：「驚了示拉亦死，親像伊二個兄一樣。」就對伊的媳婦她瑪講：「你去，住恁老父的家守寡，聽候我的子示拉長成。」她瑪就倒去，住佇怹老父的家。
GEN|38|12||過久久，猶大的某書亞的查某子死。猶大受安慰，就及伊的朋友亞杜蘭人希拉上去亭拿，到伊剪羊毛的人遐。
GEN|38|13||有人給她瑪講：「恁乾官上去亭拿剪伊的羊的毛。」
GEN|38|14||她瑪看見示拉已經長成，猶無娶伊做某，就褪伊守寡的衫，用帕罩面，閣moa身體，坐佇亭拿的路伊拿印門口。
GEN|38|15||猶大看見伊，掠做是娼妓，因為伊有罩面。
GEN|38|16||就越去路邊就近伊，講：「來！互我及你相及睏。」因為呣知是伊的媳婦。應講：「你欲及我睏，欲用甚麼互我？」
GEN|38|17||猶大講：「我對羊群內掠一隻山羊仔，寄來互你。」講：「你欲用物互我做準當，聽候你寄來嗎？」
GEN|38|18||猶大講：「我著甚麼互你做準當？」伊就講：「你的印、你的帶，及你手裡的枴仔。」就互伊，及伊睏，伊就對猶大懷孕。
GEN|38|19||她瑪起來去，褪伊的帕，猶原穿伊守寡的衫。
GEN|38|20||猶大託伊的朋友亞杜蘭人送一隻山羊仔，欲對彼個婦仁人的手提準當，尋伊bē著，
GEN|38|21||就問彼所在的人講：「伊拿印路邊的娼妓佇叨落？」怹講：「此位無娼妓。」
GEN|38|22||伊倒去見猶大講：「我尋伊無，彼位的人亦講：『此位無娼妓。』」
GEN|38|23||猶大講：「據在伊提去，免得咱見誚。你看，我已經將此隻山羊仔送伊，你竟然尋伊無。」
GEN|38|24||約略過三月日，有人給猶大講：「你的媳婦她瑪做娼妓，閣因為行淫續有娠孕。」猶大講：「給伊拖出來燒！」
GEN|38|25||她瑪互人拖出來的時就差人去見伊乾官講：「諸個物是是誰的，我就是對伊來懷孕。」閣講：「請你認，看此個印及帶及枴仔是是誰的？」
GEN|38|26||猶大認得就講：「伊比我卡有義，因為我無將伊嫁互我的子示拉。」對彼霎猶大無閣親近伊。
GEN|38|27||她瑪得欲生的時，知伊腹肚內是雙個。
GEN|38|28||啲生的時，一個囝仔伸一支手出來；拾姐提紅線縛佇伊的手，講：「此個是代先出的。」
GEN|38|29||後來伊的手勼入去，第二個出世；拾姐講：「你啥事chông出來？」此個爆破是為著你，所以給伊號名做法勒斯。
GEN|38|30||後來，彼個手縛紅線的亦生出來，就號伊的名做謝拉。
GEN|39|1||約瑟互人帶落去埃及。有一個埃及人，是法老的人臣──侍衛長波提法，對許個帶伊來的以實瑪利人的手買去。
GEN|39|2||耶和華及伊相及佇啲，互伊逐項亨通，住佇伊的主人埃及人的家。
GEN|39|3||伊的主人看見耶和華及伊相及佇啲，閣耶和華互伊的手所做的攏亨通，
GEN|39|4||約瑟就佇主人的面前得著恩典，來服事伊，主人設立伊管理伊的家，將一切所有的交伊的手。
GEN|39|5||對主人設立伊管理家事及伊一切所有的，耶和華為著約瑟的緣故賜福佇彼個埃及人的家；見若家內及田裡一切所有的攏得著耶和華賜福。
GEN|39|6||伊將一切所有的攏交約瑟的手，除去伊所食的物以外，別項所有的攏呣知。約瑟媠閣好生做。
GEN|39|7||諸個代誌以後，約瑟的主母注神看伊，講：「來及我睏。」
GEN|39|8||約瑟呣趁，對伊的主母講：「你看，家內有甚麼佇我的手，我的主人攏呣知；伊已經將所有的交佇我的手。
GEN|39|9||佇此家內無一個比我卡大；你以外，伊無一項無交我，因為你是伊的某。我怎樣通行此個大歹，來得罪上帝？」
GEN|39|10||後來伊逐日及約瑟講話，約瑟無聽伊的話，無及伊睏，亦無及伊做堆。
GEN|39|11||有一日，約瑟入厝辦伊的代誌，家內的人無一個佇厝內，
GEN|39|12||婦仁人就搝伊的衫，講：「你來及我睏！」約瑟將衫放佇伊的手，走出去外面。
GEN|39|13||婦仁人看見約瑟將衫放佇伊手裡閣走出外面，
GEN|39|14||就叫家內的人來，對怹講：「恁看啲！伊帶一個希伯來人入來咱的家，欲戲弄咱。伊來我遮，欲及我睏，我就大聲喝。
GEN|39|15||伊聽見我出聲喝，就將伊的衫放佇我遮，走出外面。」
GEN|39|16||婦仁人將約瑟的衫收佇伊遐，聽候伊的主人倒來，
GEN|39|17||就對伊講起諸個事，講：「你所帶來咱遮彼個希伯來的奴僕到我遮欲戲弄我，
GEN|39|18||我出聲喝，伊將伊的衫放佇我遮，走出外面。」
GEN|39|19||主人聽見伊的某對伊所講的話，講「你的奴僕親像按呢款待我」，伊就受氣，
GEN|39|20||約瑟的主人將伊關落監，就是王的罪犯受關的所在。對按呢約瑟佇彼個監內。
GEN|39|21||總是耶和華及約瑟佇啲，施恩互伊，互伊佇管監的人的面前得著恩典。
GEN|39|22||管監者就將監內所有的犯人攏交約瑟的手；怹佇遐所做的代誌攏是伊啲做。
GEN|39|23||見若約瑟手下的代誌，管監者一概無插，因為耶和華及約瑟佇啲；閣伊所做的耶和華攏互伊亨通。
GEN|40|1||諸個代誌以後，埃及王的酒政及廚房得罪怹的主──埃及王，
GEN|40|2||法老受氣伊二個人臣就是酒政長及廚房長，
GEN|40|3||將怹關佇侍衛長府內的監，就是約瑟受關的所在。
GEN|40|4||侍衛長將怹交代約瑟，伊就伺候怹；怹就佇監內有許久。
GEN|40|5||受關佇監的埃及王的酒政及廚房二人同一暝各夢見一個夢，攏照逐個夢的意義來夢。
GEN|40|6||到天光，約瑟入去怹遐，看見怹有憂悶的款式。
GEN|40|7||伊就問法老二個人臣，就是及伊平平關佇主人府內者，講：「今仔日恁啥事面帶憂容？」
GEN|40|8||怹給伊講：「阮逐人夢見一個夢，無人通圓。」約瑟給怹講：「圓夢豈呣是在佇上帝嗎？請恁給我講。」
GEN|40|9||酒政就對約瑟排列伊的夢講：「我夢中看見有一欉葡萄樹佇我的面前，
GEN|40|10||樹頂有三枝，親像有發芽開花，伊的葩結成熟的葡萄。
GEN|40|11||法老的杯佇我的手內，我就提葡萄勒伊佇法老的杯內，將杯捧交法老的手。」
GEN|40|12||約瑟給伊講：「你的夢是按呢圓：三枝就是三日；
GEN|40|13||閣三日，法老欲舉起你的頭，復倒你的官職，法老的酒杯欲猶原下佇你的手，親像前做伊的酒政一樣。
GEN|40|14||你若得志的時，著記念我，施恩互我，佇法老的面前替我講一聲，救我出此個監，
GEN|40|15||我實在是對希伯來人的地受賣來的；我佇遮亦無做出甚麼；互怹給我關落監。」
GEN|40|16||廚房看見夢圓了好，就給約瑟講：「我亦佇我的夢中看佇我的頭殼頂有三筐煏的餅；
GEN|40|17||頂面彼筐有貯法老所食逐號煏的物，有鳥來啄我頭殼頂筐內的物。」
GEN|40|18||約瑟應伊講：「你的夢是按呢圓：三奇筐是三日；
GEN|40|19||閣三日，法老欲舉起你的頭殼離開你，吊你佇柴裡，欲有飛鳥來啄你身軀的肉。」
GEN|40|20||到第三日，是法老的生日，伊為眾人臣排設筵席，佇諸個人臣的中間，抬舉酒政及廚房，
GEN|40|21||互酒政長復倒官職，伊猶原捧杯佇法老的手；
GEN|40|22||總是將廚房頭吊起來，抵抵照約瑟所給怹圓的。
GEN|40|23||若是酒政長無念著約瑟，竟然bē記得伊。
GEN|41|1||過二年足足，法老眠夢，夢見伊徛佇河邊，
GEN|41|2||看見七隻牛母對河裡起來，媠閣肥，佇蘆竹仔內啲食。
GEN|41|3||隨後閣有七隻牛母對河裡起來，怯勢閣瘦及前許個牛同徛佇河邊。
GEN|41|4||諸個怯勢閣瘦的牛母一盡食彼七隻媠閣肥的牛。法老就醒。
GEN|41|5||伊閣睏，第二擺眠夢，夢見一欉麥出七穗，博閣好。
GEN|41|6||後來看見閣出七穗，冇冇閣互東風掃歹。
GEN|41|7||諸個冇的穗吞彼七穗博閣飽滿的。法老醒，才知是夢見。
GEN|41|8||到天光，法老心無平安，就差人召埃及所有的術士、博士來；法老就將伊所夢見的給怹講，怹無人會給法老圓。
GEN|41|9||彼時酒政長給法老講：「我今仔日記得我的罪。
GEN|41|10||前法老受氣人臣，將我及廚房頭關佇侍衛長府內的監。
GEN|41|11||我及伊二人像彼暝有夢見，各照伊的夢的意義來夢。
GEN|41|12||佇遐及阮佇啲有一個希伯來的少年人，是侍衛長的奴僕，阮給伊講，伊就給阮圓阮的夢，是照阮逐人的夢來圓。
GEN|41|13||後來抵抵照伊所給阮圓的來成：伊互我復職，彼人受吊來死。」
GEN|41|14||法老就差人去召約瑟，怹就緊緊導伊出監，伊就剪髮，換伊的衫，來見法老。
GEN|41|15||法老給約瑟講：「我夢見一個夢，無人會圓伊；我聽見人講到你，聽見夢就會圓。」
GEN|41|16||約瑟應法老講：「這呣是在佇我，上帝欲將平安指示法老。」
GEN|41|17||法老給約瑟講：「我夢見我徛佇河邊，
GEN|41|18||有七隻牛母對河裡起來，肥閣媠，佇蘆竹仔內啲食。
GEN|41|19||隨後閣有七隻牛母起來，軟茈真怯勢閣真瘦，遍埃及地，我呣曾看見到即歹。
GEN|41|20||諸個瘦閣怯勢的牛母一盡食代先彼七隻肥的牛母，
GEN|41|21||吞落腹猶未看出有吞落去，彼個怯勢的款猶原及代先無各樣。我就醒。
GEN|41|22||我佇夢中閣看見一欉麥，出七穗，飽滿閣好，
GEN|41|23||後來閣出七穗，枯焦冇冇閣互東風掃歹；
GEN|41|24||諸個冇冇的穗吞彼七穗好的。我講互術士聽，也無人會給我解明。」
GEN|41|25||約瑟給法老講：「法老的夢就是一個。上帝所欲行的事有指示法老。
GEN|41|26||七隻好的牛母是七年，七穗好的亦是七年；夢是一個。
GEN|41|27||許個隨後起來的七隻瘦閣怯勢的牛母是七年，許個七穗空冇閣互東風掃歹的亦是七年，欲做七年的飢荒。
GEN|41|28||上帝所欲做的事有顯明佇法老，這是我對法老所講的。
GEN|41|29||你看，埃及遍地欲抵著大好年冬七年，
GEN|41|30||隨後閣欲抵著飢荒七年，甚至佇埃及地攏bē記得以前的好收，全地欲互飢荒所滅。
GEN|41|31||因為以後的飢荒太傷重，就呣知以前地方的好收。
GEN|41|32||論到法老二擺的眠夢，是因為上帝註定此個代誌，閣上帝欲緊緊成伊。
GEN|41|33||所以，法老著揀一個有聰明有智慧的人，派伊治理埃及地。
GEN|41|34||法老著按呢行，閣立官員管理此個地。當七年好年冬的時，埃及地所收的五份抽一份，
GEN|41|35||互怹佇將來的好年冬積聚一切的米糧，聚集五穀，收囥照顧，佇逐個城做食物，歸佇法老的手頭。
GEN|41|36||所積聚的米糧通做埃及地將來七年飢荒的路用，免得此個地互飢荒所滅。」
GEN|41|37||法老及伊一切的人臣攏掠此個代誌做好。
GEN|41|38||法老對伊的人臣講：「咱豈會尋著一個親像伊此個人，有上帝的神佇伊的內面嗎？」
GEN|41|39||法老對約瑟講：「上帝已經將此個代誌攏指示你，可見無人親像你有此號的聰明智慧。
GEN|41|40||你通管理我的家；我的百姓攏著聽你的話互你管理。獨獨佇寶座我比你卡大。」
GEN|41|41||法老給約瑟講：「我舉起你管轄埃及全地。」
GEN|41|42||法老就剝伊手裡做印的手指，掛佇約瑟的指頭仔，給伊穿幼苧衫，將金鍊掛佇伊的頷頸，
GEN|41|43||閣互約瑟坐伊的第二班車，開道者叫講：「跪。」按呢，法老設立伊治理埃及全地。
GEN|41|44||法老對約瑟講：「我是法老，若無你有聲，佇埃及全地，呣准人動腳手。」
GEN|41|45||法老欽賜約瑟的名叫撒發那忒巴內亞，閣將安城的祭司波提非拉的查某子亞西納互伊做某。約瑟就出巡埃及地。
GEN|41|46||約瑟見埃及王法老的時彼年三十歲。約瑟對法老的面前出去，遍行埃及全地。
GEN|41|47||七個好年冬的內面，地的出產極其豐盛，
GEN|41|48||約瑟聚集埃及地七個好年冬一切的米糧，將米糧積聚佇逐個城；周圍田地的米糧攏積聚佇伊的本城。
GEN|41|49||約瑟積聚五穀極多，親像海邊的沙，到伊停止無算，因為算bē了。
GEN|41|50||飢荒的年未到以前，安城的祭司波提非拉的查某子亞西納給約瑟生二個子。
GEN|41|51||約瑟給大子號名叫瑪拿西，因為伊講：「上帝互我bē記得我一切的困苦及我的老父的全家。」
GEN|41|52||伊給第二子號名以法蓮，因為伊講：「上帝互我佇我受苦的地方興旺。」
GEN|41|53||埃及地七年好年冬已經完，
GEN|41|54||七年飢荒就來。抵抵照約瑟所講的，逐國攏有飢荒；獨獨埃及全地有米糧。
GEN|41|55||到埃及全地有飢荒，眾百姓對法老哀求米糧，法老對埃及的眾人講：「恁去尋約瑟，凡若伊所講的，恁攏著做。」
GEN|41|56||當時飢荒遍滿天下，約瑟開逐所在的粟倉，糶米糧互埃及人；佇埃及地飢荒真傷重。
GEN|41|57||逐國的人攏去埃及，到約瑟遐糴米糧，因為天下飢荒真傷重。
GEN|42|1||雅各看見埃及有五穀，雅各就給伊許個子講：「恁啥事啲相看？」
GEN|42|2||閣講：「我聽見埃及有五穀，恁通落去遐，為咱糴淡薄，互咱通度活，免死。」
GEN|42|3||對按呢，約瑟十個兄攏落埃及去糴米糧。
GEN|42|4||總是約瑟的小弟便雅憫，雅各無差伊及怹兄相及去，因為伊講：「驚了伊抵著害。」
GEN|42|5||來糴米糧的人的中間以色列許個子亦有來，因為迦南地亦有飢荒。
GEN|42|6||當時治理埃及地的是約瑟；糶米糧互彼所在的眾百姓者亦是伊。約瑟許個兄來，仆落地，拜伊。
GEN|42|7||約瑟看見伊許個兄，會認得，假做生份人，對怹講卡嚴的話，問怹講：「恁對叨落來？」怹講：「對迦南地來糴米糧。」
GEN|42|8||約瑟會認得怹兄，怹bē認得伊。
GEN|42|9||約瑟記得前所夢論到怹的許個夢，就對怹講：「恁是偵探，來探聽此所在的虛實。」
GEN|42|10||怹對伊講：「阮的主啊，呣是。你的奴僕來欲糴米糧。
GEN|42|11||阮攏是一人的子，阮是老實人；你的奴僕呣是偵探。」
GEN|42|12||約瑟給怹講：「呣是按呢，恁來是欲探聽此所在的虛實。」
GEN|42|13||怹講：「你的奴僕十二個兄弟，是迦南地一個人的子，第一細者現今佇阮老父遐，有一個無去啦。」
GEN|42|14||約瑟給怹講：「我抵仔講恁是偵探，此個話實在無錯。
GEN|42|15||我指法老的生命來咒誓，若恁煞尾的小弟無到遮，恁bē得通出此所在，用按呢來試驗恁的虛實。
GEN|42|16||著差恁中間一人去，導恁的小弟來。恁諸個攏著關佇遮，證明恁的話，知恁誠實抑無，若無，我指法老的生命來咒誓，恁一定是偵探。」
GEN|42|17||對按呢約瑟將怹攏關佇監裡三日。
GEN|42|18||到第三日，約瑟對怹講：「我敬畏上帝；恁照我的話行就會活。
GEN|42|19||恁若果然是老實人，恁兄弟中通留一個縛佇恁彼監內，總是恁通帶米糧倒去，救恁家內的飢荒。
GEN|42|20||將恁煞尾小弟導來我遮，按呢，恁的話就有憑據，恁也呣免死。」怹就照按呢行。
GEN|42|21||怹相及講：「咱對佇咱的小弟實在有罪。伊哀求咱的時，咱看見伊心內的艱苦，也呣肯聽伊，所以此場的苦難到佇咱。」
GEN|42|22||流便應怹講：「我豈呣是對恁講，呣通害彼個囝仔來取罪，獨獨恁呣聽，所以流伊的血的罪對咱諸個討。」
GEN|42|23||怹呣知約瑟聽會曉得，因為佇怹中間有用翻譯官。
GEN|42|24||約瑟越轉身，流目屎，閣越來及怹講話，就佇怹中間取西緬出來，佇怹的面前給伊縛啲。
GEN|42|25||約瑟吩咐人將五穀入佇怹的器具到滿滿，也將怹逐人的銀下佇怹的布袋內來還怹，閣用路裡的食物互怹，人就照按呢來給怹做。
GEN|42|26||怹就將五穀互怹的驢載，就離開遐去。
GEN|42|27||到歇暝的所在，怹中間有一人解開伊的布袋，欲提互驢食，才看見伊的銀猶原佇啲下佇布袋口。
GEN|42|28||就給伊的兄弟講：「我的銀還倒轉，你看，猶原佇我的布袋內。」怹就驚到無心肝，愕愕惙相及講：「上帝按呢款待咱是甚麼？」
GEN|42|29||怹到迦南地、到怹老父雅各遐，將所抵著的事攏給伊講，講：
GEN|42|30||「彼人就是彼所在的主，對阮講真嚴的話，掠阮做彼所在的偵探。
GEN|42|31||阮給伊講：『阮是老實人，阮呣是偵探。
GEN|42|32||阮是十二個兄弟，是阮老父的子，有一個無去，第一細者現今及阮老父佇迦南地。』
GEN|42|33||彼人就是彼所在的主給阮講：『若愛互我知恁是老實人，恁兄弟中通留一個佇我遮，恁諸個通帶五穀倒去，救恁家內的飢荒。
GEN|42|34||導恁煞尾的小弟來我遮，我就知恁呣是偵探，是老實人。按呢，我就將恁的兄弟交互恁，恁也通佇此所在買賣。』」
GEN|42|35||後來怹傾怹的布袋，無拍算，怹逐人的銀包攏佇怹的布袋內；怹及怹老父看見銀包就攏驚惶。
GEN|42|36||怹的老父雅各給怹講：「恁互我失落我的子：約瑟無去，西緬也無去，恁閣欲導便雅憫去；諸個代誌攏是害著我。」
GEN|42|37||流便給伊的老父講：「我若無導伊倒來交你，你通刣我二個子。做你通將伊交代我，我的確導伊倒來交你。」
GEN|42|38||雅各講：「我的子我無欲互伊及恁去；伊的兄已經死，只有剩伊，伊若佇恁所行的路抵著陷害，彼就是恁互我白頭毛、淒慘落陰府。」
GEN|43|1||彼所在飢荒真大。
GEN|43|2||怹對埃及帶來的五穀已經食了，怹老父給怹講：「恁閣去給咱糴淡薄米糧來。」
GEN|43|3||猶大應伊講：「彼人切切吩咐阮講：『恁小弟若無及恁相及來，恁就bē得著見我的面。』
GEN|43|4||恁若差阮小弟及阮相及去，阮就落去給你糴米糧；
GEN|43|5||你若呣差伊去，阮就呣落去，因為彼人給阮講：『恁小弟若無及恁相及來，恁就bē得著見我的面。』」
GEN|43|6||以色列講：「恁啥事按呢害我，給彼人講恁猶有小弟啊？」
GEN|43|7||怹應講：「彼人致意問阮及阮親族的代誌，講：『恁老父猶佇啲無？恁猶有兄弟無？』阮照伊所問的給伊講。阮豈可會知伊欲講『著帶恁小弟落來』？」
GEN|43|8||猶大閣給伊的老父以色列講：「你差囝仔及我去，阮就起身去，通互阮及你，以及阮的囝仔，得著活，免死。
GEN|43|9||我給伊保；你通對我討，我若無導伊倒來徛佇你的面前，我願一生擔當罪。
GEN|43|10||咱若呣是有延延，已經第二擺倒來啦。」
GEN|43|11||怹老父以色列對怹講：「若是按呢，恁就著按呢做：通取此所在第一好的土產乳香淡薄、蜂蜜淡薄、以及香料、沒藥、榧子、杏仁攏收佇器具內，帶去送彼人，
GEN|43|12||閣著帶銀重倍，亦著將恁布袋口伊還恁的銀帶倒轉去互伊；彼個豈採是失錯。
GEN|43|13||亦導恁小弟起身，去閣見彼人。
GEN|43|14||獨獨願全能的上帝互恁佇彼人的面前得著憐憫，將恁彼個兄弟及便雅憫交恁。我若失落我的子，亦著互伊失落就是。
GEN|43|15||對彼霎，怹帶許個禮物，亦帶銀重倍，閣導便雅憫，起身落去埃及，徛佇約瑟的面前。
GEN|43|16||約瑟看見便雅憫及怹相及來，就對管家者講：「導諸個人去厝內。刣精牲，備辦筵席，因為日晝諸個人欲及我相及食。」
GEN|43|17||彼人就照約瑟的話去行，導怹許個人入約瑟的厝。
GEN|43|18||許個人因為互伊導到約瑟的厝，就驚惶，講：「導咱到遮，的確是因為頭一擺還咱佇布袋內的銀，欲尋咱的空縫，下手害咱，強強掠咱做奴僕，搶咱的驢。」
GEN|43|19||怹就倚近約瑟的管家者，佇厝門口及伊講話，講：
GEN|43|20||「我的主啊，阮頭擺落來實在是欲糴米糧。
GEN|43|21||後來到歇暝的所在，開阮的布袋，無拍算，阮逐人的銀足數，猶原佇逐人的布袋口，今阮有閣帶來。
GEN|43|22||阮另外有閣帶銀欲來糴米糧。阮呣知是誰將阮的銀下佇阮的布袋內。」
GEN|43|23||管家者講：「做恁安心，免驚；是恁的上帝及恁老父的上帝賞賜恁財寶佇恁的布袋內；恁的銀，我已經收了。」就導西緬出來，互怹。
GEN|43|24||彼人就導許個人入約瑟的厝，捧水互怹，怹就洗腳，閣提草料飼怹的驢。
GEN|43|25||怹就備辦許個禮物，聽候約瑟日晝倒來，因為怹聽見欲佇遐食。
GEN|43|26||約瑟倒來到厝，怹就將所帶來的禮物提入厝送伊，閣仆佇地裡，拜伊。
GEN|43|27||約瑟問怹平安，閣講：「恁的老父──就是恁所講彼個老人平安嗎？伊猶佇啲嗎？」
GEN|43|28||怹應講：「你的奴僕──阮的老父平安；伊猶佇啲。」怹就俯頭拜伊。
GEN|43|29||約瑟抬目看見伊同母的小弟便雅憫，就講：「你所給我講煞尾小弟是此個嗎？」閣講：「細子，願上帝施恩互你！」
GEN|43|30||約瑟疼小弟的情大受激動，就趕緊尋一位通啼哭，入伊的房間啼哭。
GEN|43|31||後來洗面出來，勉強愞啲，吩咐開桌。
GEN|43|32||怹就為約瑟另外排一塊桌，為許個人閣排一塊，亦為及約瑟相及食的埃及人另外排一塊，因為埃及人bē通及希伯來人相及食；這是埃及人所厭惡。
GEN|43|33||許個人坐佇伊的面前，大細照怹年歲的次序，許個人大家卬愕。
GEN|43|34||約瑟將伊面前的食物，分互怹；獨獨便雅憫所得著的比別人五倍多。怹就飲酒，及約瑟相及宴樂。
GEN|44|1||約瑟吩咐管家者講：「將米糧入滿諸個人的布袋，盡怹所會帶的，閣將逐人的銀橐佇伊的布袋口，
GEN|44|2||亦將我的杯就是彼塊銀杯下佇少年者的布袋口，伊糴五穀的銀亦續下啲。」管家者就照約瑟所講的話去行。
GEN|44|3||天一下光就差許個人及怹的驢去。
GEN|44|4||怹出城行無偌遠，約瑟給管家者講：「起來，去追趇許個人，追著就給怹講：『恁啥事用歹報好啊？
GEN|44|5||這豈呣是我的主人飲酒的杯嗎？豈呣是伊占卜啲用的嗎？恁按呢做是歹。』」
GEN|44|6||管家者追著怹，將諸個話給怹講。
GEN|44|7||怹應講：「我的主啥事講此號話？你的奴僕斷斷無做此號事。
GEN|44|8||你看，阮前佇布袋口所看見的銀，尚且對迦南地帶來還你；阮豈可會對你主人的家偷提金銀啊？
GEN|44|9||你的奴僕的中間無論佇甚麼人遐搜著，就互伊死，阮亦欲做我的主人的奴僕。」
GEN|44|10||管家者講：「今就照恁的話行！佇甚麼人遐搜著，彼人就做我的奴僕；其餘的攏無罪。」
GEN|44|11||對彼霎怹逐人趕緊將布袋卸佇土腳，逐人解開怹的布袋。
GEN|44|12||管家者就搜，對大的起到細的止，彼個杯竟然佇便雅憫的布袋內搜著。
GEN|44|13||怹就拆裂怹的衫，逐人將怹的物互驢載，倒去城內。
GEN|44|14||猶大及伊的兄到約瑟的厝，約瑟猶佇遐，怹就佇伊的面前仆落地。
GEN|44|15||約瑟給怹講：「恁所做的是甚麼事？恁豈呣知親像我此號的人會占卜嗎？」
GEN|44|16||猶大講：「阮對我的主欲講甚麼？猶有啥話通講？阮豈會家己說明啊？上帝已經查出你的奴僕的罪過。阮及彼個佇伊的手搜著杯的攏是我的主的奴僕。」
GEN|44|17||約瑟講：「我斷斷無欲按呢做！佇甚麼人的手搜著杯，彼人就著做我的奴僕；恁諸個！通平安上去恁老父遐。」
GEN|44|18||猶大倚近伊，講：「我的主啊，求你容允你的奴僕講一句話互我的主聽，莫得受氣你的奴僕，因為你及法老一樣。
GEN|44|19||我的主曾問你諸個奴僕講：『恁有老父有兄弟無？』
GEN|44|20||阮給我的主講：『阮有老父，已經年老，猶有伊年老所生一個煞尾子。伊的兄已經死，伊的老母干單放伊一個，閣伊的老父真疼伊。』
GEN|44|21||你給你的奴僕講：『導伊落來我遮，互我親目看見伊。』
GEN|44|22||阮給我的主講：『囝仔bē會離開伊的老父，若離開伊的老父，老父的確死。』
GEN|44|23||你給你的奴僕講：『恁的煞尾小弟若無及恁相及落來，恁就bē得閣見我的面。』
GEN|44|24||阮上到你的奴僕──阮老父遐，就將我的主的話給伊講。
GEN|44|25||阮的老父講：『恁閣去給咱糴淡薄米糧來。』
GEN|44|26||阮就講：『阮bē會落去。阮的煞尾小弟若及阮相及去，阮就欲落去。因為，煞尾小弟若無及阮相及去，阮的確bē得見彼人的面。』
GEN|44|27||你的奴僕──我的老父給阮講：『恁知我的某給我生二個子。
GEN|44|28||一個離開我出去；我講伊的確是互野獸拆碎，到今我猶呣曾看見。
GEN|44|29||今恁閣將此個導去離開我，若伊抵著陷害，就是恁互我白頭毛、淒慘落陰府。』
GEN|44|30||阮老父的生命及此個囝仔的生命生相連。今我倒去你的奴僕──我的老父遐，若囝仔無及阮相及佇啲，
GEN|44|31||阮的老父看無囝仔，伊就的確死。這就是阮互你的奴僕──阮的老父白頭毛、淒慘落陰府。
GEN|44|32||因為你的奴僕曾對我的老父保此個囝仔，講：『我若無導伊倒來交你，我願佇老父的面前一生擔當罪。』
GEN|44|33||今求你容允你的奴僕踮啲，替此個囝仔做我的主的奴僕，互囝仔及伊許個兄相及上去。
GEN|44|34||若囝仔無及我相及去，我豈可會上去見我的老父啊？驚了我看見阮老父所抵著的災禍。」
GEN|45|1||約瑟佇許個徛伊身邊的人的面前愞bē住，就喝講：「眾人著離開我出去！」約瑟將伊本身互兄弟認得的時無一人徛佇伊的面前。
GEN|45|2||伊就出聲大哭；埃及人聽見，法老的家亦聽見。
GEN|45|3||約瑟給伊的兄弟講：「我是約瑟。我的老父猶佇啲嗎？」伊的兄弟bē會應，因為佇伊的面前攏驚惶。
GEN|45|4||約瑟閣給伊的兄弟講：「請行倚來。」怹就倚來。伊講：「我是恁的小弟約瑟，就是恁所賣到埃及的。
GEN|45|5||今，呣免因為賣我到遮來憂悶來家己怨恨。這是上帝差我代先恁來，因為欲保全生命。
GEN|45|6||今佇此所在的飢荒已經二年，猶有五年無通種作，無通收成。
GEN|45|7||上帝差我代先恁來，為著欲給恁留剩的種族佇世上，閣欲行伊大的拯救，保全恁的活命。
GEN|45|8||按呢看起來，差我到遮的呣是恁，就是上帝。伊閣互我親像法老的父，做伊全家的主，及管理埃及全地。
GEN|45|9||恁著趕緊上去我的老父遐，給伊講：『你的子約瑟按呢講：上帝互我做全埃及的主，請落來我遮，呣通延延。
GEN|45|10||你及你的子你的孫，及牛群羊群，以及一切所有的，攏通來踮佇歌珊的地，及我相近。
GEN|45|11||我欲佇遐奉承你；因為猶有五年的飢荒，免得你及你的家眷，及一切所有的，落薄。』
GEN|45|12||何況恁的目睭及我的小弟便雅憫的目睭攏看見我及恁親嘴對恁講話。
GEN|45|13||恁也著將我佇埃及一切的榮光及恁所看見的事攏給我的老父講，閣著趕緊將我的老父搬來我遮。」
GEN|45|14||對按呢約瑟仆佇伊的小弟便雅憫的頷頸啼哭，便雅憫也佇伊的頷頸啼哭。
GEN|45|15||伊閣及眾兄弟唚嘴，抱怹啼哭；後來伊的兄弟就及伊講話。
GEN|45|16||此個風聲傳到法老的宮內，講：「約瑟的兄弟來啦。」法老及伊的人臣攏歡喜。
GEN|45|17||法老給約瑟講：「你著給你的兄弟講：『恁著按呢行：將物互精牲載，起身去迦南地。
GEN|45|18||將恁的老父及恁的家眷攏搬來我遮，我欲將埃及地的好物互恁，恁亦通食此所在的山珍海味。
GEN|45|19||今我命令你，恁著按呢做：對埃及地帶車去，將恁的囝仔及某，及恁的老父攏搬來。
GEN|45|20||呣通看重恁家內的物，因為埃及全地的好物攏是恁的。』」
GEN|45|21||以色列的眾子就按呢行。約瑟照法老的命令互怹車及路中著用的食物，
GEN|45|22||閣互怹一人一套衣服，獨獨互便雅憫銀三百，衣服五套；
GEN|45|23||送怹老父的物記佇下底，驢牨十隻，載埃及的好物，驢母十隻，載五穀及餅及菜，互怹老父路裡通用。
GEN|45|24||約瑟就差伊的兄弟倒去，怹就起身，閣給怹講：「恁呣通佇路裡冤家。」
GEN|45|25||怹對埃及上去，來到迦南地、怹老父雅各遐，
GEN|45|26||給伊講：「約瑟猶佇啲，閣管理埃及全地。」雅各心昏去，因為呣信怹的話。
GEN|45|27||怹就將約瑟對怹所講的話攏給伊講。伊閣看見約瑟所差來欲載伊的車，怹老父雅各的心活起來。
GEN|45|28||以色列講：「好啦！我的子約瑟猶佇啲，趁我猶未死，我欲去看伊。」
GEN|46|1||以色列帶一切所有的，起身來到別是巴，就獻祭互伊的老父以撒的上帝。
GEN|46|2||暝時，上帝佇異象的中間給以色列講：「雅各啊！雅各啊！」伊講：「我佇遮。」
GEN|46|3||上帝講：「我是上帝，就是你的老父的上帝。你落去埃及呣使驚，因為我欲互你佇遐成做大國。
GEN|46|4||我欲及你相及落去埃及，我亦的確導你起來；約瑟欲手按你的目睭互你瞌。」
GEN|46|5||雅各就對別是巴起身。以色列許個子互怹的老父雅各及怹的子兒、怹的某，攏坐佇法老所差來欲載伊的車。
GEN|46|6||雅各及伊一切的子孫，帶怹的精牲，以及佇迦南地所得著的貨財攏到埃及。
GEN|46|7||雅各帶伊的子、孫、查某子、查某孫，及伊一切的後裔，攏到埃及。
GEN|46|8||以色列人到埃及者，雅各及伊的子怹的名記佇下底：雅各的大子流便。
GEN|46|9||流便的子哈諾、法路、希斯倫、迦米。
GEN|46|10||西緬的子耶某利、雅憫、阿轄、雅斤、瑣轄，猶有迦南地的婦仁人的子掃羅。
GEN|46|11||利未的子革順、哥轄、米拉利。
GEN|46|12||猶大的子珥、俄南、示拉、法勒斯、謝拉；獨獨珥及俄南死佇迦南地。法勒斯的子希斯倫、哈某勒。
GEN|46|13||以薩迦的子陀拉、普瓦、約伯、伸崙。
GEN|46|14||西布倫的子西烈、以倫、雅利。
GEN|46|15||諸個是利亞佇巴旦亞蘭給雅各所生的子，閣有伊的查某子底拿。子孫男女共三十三人。
GEN|46|16||迦得的子洗非芸、哈基、書尼、以斯本、以利、亞羅底、亞列利。
GEN|46|17||亞設的子音拿，亦施瓦、亦施韋、比利亞，閣怹的小妹西拉。比利亞的子希別、瑪結。
GEN|46|18||這是拉班互伊的查某子利亞的女婢悉帕所生的子孫就是伊給雅各生的，共十六人。
GEN|46|19||雅各的某拉結的子約瑟及便雅憫。
GEN|46|20||約瑟佇埃及地生瑪拿西及以法蓮，就是安城的祭司波提非拉的查某子亞西納給約瑟生的。
GEN|46|21||便雅憫的子比拉、比結、亞實別、基拉、乃幔、以希、羅實、某平、戶平、亞勒。
GEN|46|22||這是拉結給雅各所生的子孫，共十四人。
GEN|46|23||但的子戶伸。
GEN|46|24||拿弗他利的子雅設、沽尼、耶色、示冷。
GEN|46|25||這是拉班互伊的查某子拉結的女婢辟拉所生的子孫就是伊給雅各所生的，共七人。
GEN|46|26||許個及雅各相及到埃及者，除伊的媳婦以外，見若對伊身軀所出的，共六十六人。
GEN|46|27||閣有約瑟佇埃及所生的子二個。雅各的家來到埃及者共七十人。
GEN|46|28||雅各差猶大做頭去見約瑟，通導怹去歌珊；怹就到歌珊的地。
GEN|46|29||約瑟備辦伊的車去歌珊，迎接伊的老父以色列，到見著面，就仆佇老父的頷頸，佇頷頸裡哭久久。
GEN|46|30||以色列給約瑟講：「我見著你的面，知你猶活啲，我今死亦甘心。」
GEN|46|31||約瑟給伊的兄弟及老父的家講：「我欲上去通知法老，給伊講：『我的兄弟及我的老父的家前佇迦南地者，今攏來到我遮。
GEN|46|32||怹是牧者，因為怹是飼精牲的人；怹將羊群牛群及一切所有的攏帶來。』
GEN|46|33||法老召恁的時，若問恁講：『恁做甚麼頭路？』
GEN|46|34||恁著講：『你的奴僕，對少年到今，阮連阮的祖公攏是啲飼精牲。』按呢恁通來徛佇歌珊的地；因為見若飼精牲的攏是埃及人所厭賤。」
GEN|47|1||約瑟入去給法老講：「我的老父及我的兄弟帶怹的羊群牛群，及一切所有的，對迦南地來，今佇歌珊的地。」
GEN|47|2||約瑟對伊的兄弟的中間揀五人，導怹去見法老。
GEN|47|3||法老問約瑟的兄弟講：「恁做甚麼頭路？」怹給法老講：「你的奴僕本身，及阮的祖公攏是顧羊的人。」
GEN|47|4||怹閣給法老講：「迦南地飢荒真傷重，奴僕的羊群無草通食，所以阮來是欲寄腳佇遮。今求你容允你的奴僕踮佇歌珊地。」
GEN|47|5||法老給約瑟講：「你的老父及你的兄弟來到你遮，
GEN|47|6||埃及地攏佇你的面前，互你的老父及你的兄弟住佇國內第一好的地；怹通住佇歌珊的地。你若知怹中間卡有本事的人，就派怹管顧我的精牲。」
GEN|47|7||約瑟導伊的老父雅各入去徛佇法老的面前，雅各就給法老祝福。
GEN|47|8||法老問雅各講：「你一生的年日是偌多啊？」
GEN|47|9||雅各給法老講：「我寄腳佇世間的年日是一百三十歲，我一生的年日亦少亦艱苦，呣值著我的列祖寄腳佇世間的年日。」
GEN|47|10||雅各閣給法老祝福，就對法老的面前出去。
GEN|47|11||約瑟照法老的命令，將埃及國第一好的地，就是蘭塞的地，互伊的老父及伊兄弟徛起，做產業。
GEN|47|12||約瑟用米糧奉承伊的老父及伊的兄弟，及伊的老父全家，攏照怹的人額來供給怹。
GEN|47|13||飢荒真傷重，全地攏無米糧，甚至埃及地及迦南地的人因為飢荒的緣故餓到昏去。
GEN|47|14||約瑟聚集埃及地及迦南地所有的銀，就是怹糴米糧的銀，約瑟就將許個銀帶到法老的宮。
GEN|47|15||埃及地及迦南地的銀攏用了，埃及眾人攏來見約瑟，講：「阮的銀攏用了啦，求你互阮米糧，阮啥事著死佇你的面前？」
GEN|47|16||約瑟講：「若是銀用了，恁的精牲通牽來，我為著恁的精牲欲互恁米糧。」
GEN|47|17||怹就將精牲趕到約瑟遐；約瑟就用米糧換怹的馬、羊群、牛群，及驢；彼年為著換怹一切的精牲，就用米糧養飼怹。
GEN|47|18||彼年已經過，第二年怹閣來見約瑟，給伊講：「阮bē瞞得我的主，阮的銀攏用了，精牲亦攏歸佇我的主。阮佇我的主的面前，除阮的身體及阮的田地以外，無剩一項。
GEN|47|19||阮啥事人死，地拋荒佇你的目睭前啊？求你用米糧買阮及阮的地，阮及阮的地做法老的路用。閣用種子互阮，互阮得著活，免死，土地亦免拋荒。」
GEN|47|20||對按呢，約瑟為法老買埃及所有的地，埃及人因為互飢荒所迫，逐人攏賣伊的田地；許個地就攏歸佇法老。
GEN|47|21||約瑟照諸個城邑遷徙埃及的百姓，對埃及此旁到佇彼旁。
GEN|47|22||獨獨祭司的地，法老無買伊，因為祭司有對法老得著定著的糧。怹食法老所互怹的糧，所以怹無賣怹的地。
GEN|47|23||約瑟給百姓講：「我今仔日為法老買恁及恁的地，看啊，佇遮有種子互恁，恁通去作田。
GEN|47|24||到收成的時，恁著將五份一納互法老，四份歸恁做田裡的種子，亦做恁及恁家內人的食物，以及恁的囝仔的食物。」
GEN|47|25||怹講：「你有救阮的生命。願阮佇我的主的面前得著恩典，阮欲做法老的奴僕。」
GEN|47|26||按呢約瑟為埃及的地設立定著的例，到佇今仔日：法老得著五份的一份，獨獨祭司的地無歸法老。
GEN|47|27||以色列人徛起埃及國歌珊的地。怹佇遐建置產業，閣生湠極其多。
GEN|47|28||雅各踮佇埃及地十七年，雅各一生的年日是一百四十七歲。
GEN|47|29||以色列死的日近啦，伊就叫伊的子約瑟來，給伊講：「我若佇你的面前得著恩典，請你下手佇我的大腿下，用慈愛及誠實款待我，呣通埋葬我佇埃及。
GEN|47|30||我及我的父公同睏的時，你著將我帶出埃及，埋葬佇怹埋葬的地。」約瑟講：「我欲照你的話來行。」
GEN|47|31||雅各講：「你著對我咒誓。」伊就對伊咒誓，對按呢以色列倚床頭敬拜上帝。
GEN|48|1||諸個代誌了後，有人給約瑟講：「恁老父破病啦。」伊就導伊二個子瑪拿西、以法蓮相及去。
GEN|48|2||有人通知雅各講：「你看，你的子約瑟來欲尋你。」以色列就勉強起來坐佇眠床。
GEN|48|3||雅各給約瑟講：「全能的上帝曾佇迦南地的路斯對我出現，賜福我，
GEN|48|4||給我講：『我欲互你生湠多多，成做多多百姓，亦欲將此個地賞賜你的後裔，做永遠的業。』
GEN|48|5||我未到埃及你遮的代先，你佇埃及地所生二個子以法蓮、瑪拿西是我的，親像流便、西緬是我的一樣。
GEN|48|6||佇怹以後你所生的子就是你的，怹通歸佇怹二個兄的名下得著業。
GEN|48|7||論到我，我對巴旦來的時，拉結死佇我的目睭前，佇迦南地佇路裡的中間，離開以法他猶有一站，我就給伊埋葬佇以法他的路（以法他就是伯利恆）。」
GEN|48|8||以色列看見約瑟二個子，就講：「這是是誰？」
GEN|48|9||約瑟給怹老父講：「這是我的子上帝佇遮賞賜我的。」講：「請你導怹倚近我，我欲給怹祝福。」
GEN|48|10||以色列年老，目睭花，bē看見。約瑟導怹近倚伊的面前，伊就給怹唚嘴，抱怹。
GEN|48|11||以色列給約瑟講：「我無拍算會見著你的面，今上帝閣互我看著你的子。」
GEN|48|12||約瑟將二個子對伊二個腳頭窩中導出來，本身就仆落地拜。
GEN|48|13||後來，約瑟閣牽怹二個，正手牽以法蓮向以色列的倒手，倒手牽瑪拿西向以色列的正手，導怹近倚伊。
GEN|48|14||以色列伸正手，按以法蓮的頭殼，（伊是第二個），閣拍叉用倒手按瑪拿西的頭殼，（瑪拿西本是大子）。
GEN|48|15||伊就給約瑟祝福講：「願我的祖亞伯拉罕及我的父以撒所行佇伊面前的上帝，就是一生保養我到佇今仔日的上帝，
GEN|48|16||救贖我脫離一切的患難彼個使者，賜福互此二個囝仔。願怹歸佇我的名下及我祖亞伯拉罕、我的父以撒的名下。閣願怹佇世界中生湠真多。」
GEN|48|17||約瑟看伊的老父用正手按佇以法蓮的頭殼，無歡喜，就[手丹]伊的老父的手，欲對以法蓮的頭殼徙到瑪拿西的頭殼。
GEN|48|18||約瑟給伊的老父講：「我的父啊，呣是按呢。此個是大子，求你用正手按伊的頭殼。」
GEN|48|19||伊的老父呣趁講：「我知，我的子，我知。伊亦欲成做一族，亦欲闊大。總是伊的小弟將來比伊卡大；伊的小弟的後裔欲成做多多族」。
GEN|48|20||當彼日就給怹祝福講：「以色列人欲指你來祝福人講：『願上帝互你親像以法蓮、親像瑪拿西一樣。』」對按呢立以法蓮佇瑪拿西的代先。
GEN|48|21||以色列閣給約瑟講：「我欲死啦，總是上帝欲及你佇啲，欲導恁倒去恁列祖的地。
GEN|48|22||我前用我的弓、我的刀對亞摩利人的手搶來彼塊地，我今互你，比你的兄弟得著卡加。」
GEN|49|1||雅各叫伊許個子來，講：「恁攏聚集，我欲將恁日後所會抵著的事給恁講。
GEN|49|2||雅各諸個子，恁著聚集來聽，著聽恁老父的話。
GEN|49|3||流便啊，你是我的大子，我的權勢我的氣力的起頭，威嚴的特色者，權能的特色者。
GEN|49|4||總是你親像水啲滾，的確bē得著居頭位；因為你絔上恁老父的眠床，彼時你拍垃墋伊，伊絔上我的舖。
GEN|49|5||西緬、利未是兄弟；怹的刀劍是兇惡的器具。
GEN|49|6||我的心神啊，你呣通及怹同計謀；我的神魂啊，你呣通及怹的會眾聯絡；因為怹逞起受氣刣死人，怹出在意思割斷牛腿的大筋。
GEN|49|7||怹的受氣躁暴通咒詛；怹的恨氣殘忍亦是通咒詛。我欲分開怹佇雅各家，四散怹佇以色列族。
GEN|49|8||猶大啊，你的兄弟欲謳咾你；你的手欲扼對敵的頷頸；你的老父的子欲仆拜佇你面前。
GEN|49|9||猶大是細隻獅；我的子啊，你對所抓著的物就上去。伊屈落，伊撐腳親像獅，亦親像母的獅，是誰敢惹伊？
GEN|49|10||權柄無離開猶大，治理者無離開伊兩支腳的中間，到細羅來，列邦攏欲歸伊。
GEN|49|11||縛伊的驢仔佇葡萄樹，縛伊的驢仔子佇好的葡萄樹。用葡萄酒洗伊的衣服，用葡萄汁洗伊的衣裳。
GEN|49|12||伊的目睭因為酒來紅；伊的嘴齒因為奶來白。
GEN|49|13||西布倫欲徛起海口，欲做拋船的海口；伊的界欲到西頓。
GEN|49|14||以薩迦是勇的驢，倒佇羊稠的中間。
GEN|49|15||伊看安靜做好，看土地做媠，俯肩頭擔壓，成做勞苦的奴僕。
GEN|49|16||但欲判斷伊的百姓，親像以色列支派的一個。
GEN|49|17||但欲做路裡的蛇，路中的毒蛇，咬傷馬蹄，騎的人向對後面落去。
GEN|49|18||耶和華啊，我有聽候你的拯救。
GEN|49|19||迦得欲互軍隊追迫；總是伊欲追迫怹的腳後㬹。
GEN|49|20||亞設欲出好的米糧，閣出王所食的好物。
GEN|49|21||拿弗他利是解放的鹿母：出好聽的話。
GEN|49|22||約瑟是gâu結果子的樹枝，伊的樹枝伸出牆外。
GEN|49|23||射箭的人大傷害伊，用箭射伊，窘迫伊。
GEN|49|24||總是伊的弓猶原緊；伊的手也得著有力，這是對雅各的全能者的手，對這就有出牧者，以色列的石磐。
GEN|49|25||亦對你的父的上帝，伊欲幫助你；閣對彼個全能者，伊欲賜福你，欲用天頂降落的福氣，深淵所囥的福氣，以及食奶生產的福氣，攏欲互你。
GEN|49|26||你的老父所祝的福氣贏過我的父公所祝的福氣，直到永世代的山嶺，極頭的邊界；諸個福氣欲降落佇約瑟的頭殼，臨到彼個及兄弟特別者的頭殼頂。
GEN|49|27||便雅憫是gâu擘拆的豺狼，早起時食伊所抓著的，下昏時分伊所搶著的。」
GEN|49|28||這一切是以色列的十二支派；這亦是怹的老父對怹所講的話，給怹所祝福的，攏是照逐人的福份給怹祝福。
GEN|49|29||伊閣吩咐怹講：「我欲倒去我的列祖遐，恁著將我埋葬佇赫人以弗崙田裡的穴，及我的父公像所在，
GEN|49|30||就是佇迦南地幔利的面前、麥比拉田裡的穴；彼個穴及田是亞伯拉罕對赫人以弗崙買做業，來做墓地的。
GEN|49|31||佇遐埋葬亞伯拉罕及伊的某撒拉，閣佇遐埋葬以撒及伊的某利百加；我亦佇遐埋葬利亞。
GEN|49|32||彼區田及彼內面的穴是對赫人買的。」
GEN|49|33||雅各吩咐伊許個子明白，腳勼上床，就氣斷，倒去伊的列祖遐。
GEN|50|1||約瑟仆佇伊的老父的面啼哭，唚伊。
GEN|50|2||約瑟吩咐伺候伊的醫生用香料灌伊的老父，醫生就用香料灌以色列。
GEN|50|3||灌身屍定著的例著四十日；彼個四十日滿，閣埃及人為伊啼哭七十日。
GEN|50|4||為著伊啼哭的日已經過，約瑟對法老家內的人講：「我若佇恁的面前得著恩典，請恁通知法老給伊講：
GEN|50|5||『我的老父教我咒誓講：我欲死啦，你著將我埋葬佇迦南地，佇我為本身所掘的墓。』今求你准我上去埋葬我的老父，然後我欲倒轉來。」
GEN|50|6||法老講：「你通上去，埋葬你的老父照伊所教你咒的誓。」
GEN|50|7||對按呢約瑟上去埋葬伊的老父及伊相及上去的，有法老的眾人臣及法老家內的長老，及埃及國眾長老，
GEN|50|8||閣有約瑟全家及伊許個兄弟，以及伊的老父的家眷；只有怹的囝仔，及羊群牛群，攏留佇歌珊地。
GEN|50|9||閣有車及騎馬者，彼陣的人不止多。
GEN|50|10||怹到約但河外，亞達的五穀場，就佇遐大啼哭大哀傷。約瑟為著老父悲哀七日。
GEN|50|11||迦南地徛起的百姓看見亞達五穀場的啼哭，就講：「這是埃及人一場的大啼哭。」因為按呢彼個地名叫亞伯麥西，是佇約但河外。
GEN|50|12||雅各許個子就照老父所吩咐的給伊做，
GEN|50|13||許個子將伊運到迦南地，埋葬佇幔利的頭前、麥比拉田裡的穴；彼個穴及田是亞伯拉罕對赫人以弗崙買做業，來做墓地的。
GEN|50|14||約瑟埋葬怹老父以後，就及眾兄弟，以及一切及伊上去埋葬怹老父的人，攏倒轉埃及。
GEN|50|15||約瑟許個兄看怹老父已經死，就講：「豈採約瑟欲怨恨咱，照咱前款待伊攏總的歹一盡報應咱。」
GEN|50|16||怹就託人去見約瑟，講：「你的老父未死的代先，吩咐講：
GEN|50|17||『恁著對約瑟按呢講，前你諸個兄歹款待你，求你赦免怹的過失及罪惡。』今求你赦免你的老父的上帝的奴僕的過失。」怹對約瑟講諸個話，約瑟就啼哭。
GEN|50|18||伊諸個兄閣來仆佇伊面前，講：「阮是你的奴僕。」
GEN|50|19||約瑟給怹講：「呣免驚，我豈替上帝嗎？
GEN|50|20||前恁的意思是歹，總是上帝的意思是好，欲保全多多人的生命，親像今仔日。
GEN|50|21||今恁呣免驚，我欲養飼恁及恁的子兒。」對按呢約瑟用親愛的話安慰怹。
GEN|50|22||約瑟及怹老父的家眷攏tiàm埃及。約瑟食百一歲。
GEN|50|23||約瑟得著看見以法蓮第三代的孫。瑪拿西的孫、瑪吉的子約瑟亦抱怹佇腳頭窩。
GEN|50|24||約瑟對伊的兄弟講：「我欲死啦，總是上帝的確看顧恁，導恁對此所在上去，到伊咒誓應允互亞伯拉罕、以撒、雅各的地。」
GEN|50|25||約瑟教以色列的子孫咒誓講：「上帝的確照顧恁；恁著將我的骨頭運上去。」
GEN|50|26||約瑟死，抵仔百一歲。人用香料給伊灌，將伊收落棺，停佇埃及。
EXO|1|1||以色列的眾子，逐個帶伊的家眷，及雅各到埃及。怹的名記佇下底。
EXO|1|2||流便、西緬、利未、猶大、
EXO|1|3||以薩迦、西布倫、便雅憫、
EXO|1|4||但、拿弗他利、迦得、亞設。
EXO|1|5||對雅各所生者，共有七十人。約瑟已經佇埃及。
EXO|1|6||約瑟及伊的兄弟，及彼代的人攏死。
EXO|1|7||以色列人gâu生gâu傳，加添多多，閣興旺，極其強盛，充滿彼個地。
EXO|1|8||埃及有新的王興起，呣識約瑟的，
EXO|1|9||伊對伊的百姓講：「看啊，此個百姓以色列人比咱卡多，卡強。
EXO|1|10||來啊，咱著用計策來款待怹，驚了怹加添真多，後來若抵著交戰的事，怹及咱的對敵聯合來攻擊咱，閣對此個地上去。」
EXO|1|11||對按呢設立督工者管轄怹，用重擔苦楚怹。怹就給法老起比東、蘭塞二個城，做府庫。
EXO|1|12||總是愈苦楚怹，怹愈多愈開闊；對按呢就為著以色列人掛慮。
EXO|1|13||埃及人就督責以色列人做苦工，
EXO|1|14||互怹做工著磨生活艱苦；摶土做磚，及作田裡許個工，佇一切所做的工無呣是真嚴。
EXO|1|15||有希伯來的拾姐母，一個名施弗拉，一個名普阿；埃及王對怹講：
EXO|1|16||「恁給希伯來的婦仁人拾子，看怹臨盆的時，若是查甫囝仔，著互伊死；若是查某囝仔，通互伊活。」
EXO|1|17||總是拾姐母敬畏上帝，無照埃及王的命令來行，竟然留查甫囝仔的活命。
EXO|1|18||埃及王就叫拾姐母來，對怹講：「恁啥事按呢做，留查甫囝仔的活命？」
EXO|1|19||拾姐母對法老講：「希伯來的婦仁人及埃及的婦仁人無同；怹卡快便，拾姐母猶未到，怹已經生了。」
EXO|1|20||上帝好款待拾姐母。百姓加添真多，極其強盛。
EXO|1|21||拾姐母因為敬畏上帝，上帝就互怹成家。
EXO|1|22||法老吩咐伊的眾百姓講：「凡所生的查甫子，恁著給伊㧒落河；一切的查某囝仔，恁著留伊的生命。」
EXO|2|1||有一個利未族的人去娶一個利未族的查某囝仔。
EXO|2|2||彼個婦仁人懷孕，生一個子，看見伊是清秀的囝仔，就囥伊三月日久，
EXO|2|3||後來看bē閣囥得，就為著伊取蘆竹仔的箱，用石油及瀝青糊伊，將囝仔下佇彼內面，橐佇河邊蘆葦的中間。
EXO|2|4||伊的大姐遠遠徛啲，愛知伊會抵著怎樣。
EXO|2|5||法老的查某子落來河裡欲洗浴，伊許個女婢行遊佇河邊。伊看見蘆葦的中間有箱，就差一個女婢夯來。
EXO|2|6||掀開，看見囝仔。看啊，囝仔啲哮，伊就憐憫伊，講：「這就是希伯來人的囝仔。」
EXO|2|7||伊的大姊給法老的查某子講：「我去佇希伯來婦仁人的中間叫一個奶母，給你育此個囝仔，好嗎？」
EXO|2|8||法老的查某子給伊講：「你通去啊！」查某子就去叫囝仔的老母。
EXO|2|9||法老的查某子給伊講：「抱此個囝仔去，給我育伊，我欲互你工錢。」婦仁人就抱囝仔去育伊。
EXO|2|10||囝仔漸漸大，婦仁人就帶伊到法老的查某子遐，做伊的子。伊給伊號名叫摩西，講：「因為我對水裡救伊出來。」
EXO|2|11||後來，摩西已經長成，伊出去到伊的兄弟遐，看見怹啲擔壓，看見一個埃及人拍一個希伯來人就是伊的兄弟。
EXO|2|12||伊看左右，看無人佇遐，就拍死埃及人，掩佇沙裡。
EXO|2|13||隔日閣出去，看見有二個希伯來的人相拍，就對彼個呣著者講：「你啥事拍你的同伴？」
EXO|2|14||彼個人講：「是誰設立你做首領及審判官來管阮？你想欲拍死我，親像拍死彼個埃及人嗎？」摩西驚，講：「此個代誌真正露出。」
EXO|2|15||法老聽見此個代誌，就想欲刣摩西，總是摩西閃避法老，走去米甸地徛起。
EXO|2|16||坐佇井邊。米甸的祭司有七個查某子；怹來汲水，到滿槽，互老父的羊群飲。
EXO|2|17||許個顧羊者到，趕怹，摩西就起來幫助怹，互怹的羊群飲。
EXO|2|18||怹來到老父流珥遐；伊講：「今仔日恁怎樣許緊倒來？」
EXO|2|19||怹講：「有一個埃及人救阮脫離顧羊的人的手，閣替阮出力汲水互羊群飲。」
EXO|2|20||伊對伊許個查某子講：「彼個人佇叨落？恁啥事放伊佇遐？著請伊來食。」
EXO|2|21||摩西願及彼人踮；伊就將伊的查某子西坡拉嫁互摩西。
EXO|2|22||生一個子，摩西給伊號名叫革舜，因為講：「我寄腳佇外邦。」
EXO|2|23||歷過多多年，埃及王死。以色列人因為做苦工，就吐氣喉叫，怹做苦工喉叫的聲到互上帝聽見。
EXO|2|24||上帝聽見怹的譆譆孱，上帝就記得伊及亞伯拉罕、以撒、雅各所立的約。
EXO|2|25||上帝看顧以色列人，上帝也知怹的代誌。
EXO|3|1||摩西顧伊的丈人米甸的祭司葉忒羅的羊群；趕羊去曠野的後面，到上帝的山，就是何烈山。
EXO|3|2||耶和華的使者佇莿帕內火焰中對伊出現。伊看見，看啊，莿帕互火燒，莿帕也無𤏸去。
EXO|3|3||摩西講：「我今欲越過去看此個大的景象，此個莿帕怎樣無𤏸去啊？」
EXO|3|4||耶和華看見伊越去欲看，上帝就對莿帕內叫伊講：「摩西！摩西！」伊就講：「我佇遮。」
EXO|3|5||伊就講：「你莫得近倚來。著褪你腳裡的鞋，因為你徛的所在是聖地」；
EXO|3|6||閣講：「我是你的祖公的上帝，亞伯拉罕的上帝，以撒的上帝，雅各的上帝。」摩西遮伊的面，呣敢看上帝。
EXO|3|7||耶和華講：「我的百姓徛起佇埃及的，怹的困苦我實在已經看見啦；怹為著督工者來喉叫，我已經聽見啦。我本知怹的痛苦，
EXO|3|8||今我落來欲救怹脫離埃及人的手，導怹出彼個地，到肥媠、開闊的地，到流奶及蜜的地，就是迦南、赫、亞摩利、比利洗、希未、耶布斯、許個族的所在。
EXO|3|9||今以色列人喉叫的聲到互我聽見，我也看見埃及人苦楚怹的艱苦。
EXO|3|10||今你來，我欲差你去見法老，導我的百姓以色列人出埃及。」
EXO|3|11||摩西對上帝講：「我是甚麼人通去見法老，導以色列人出埃及啊？」
EXO|3|12||伊講：「我實在欲及你佇啲。你導百姓出埃及了後，恁欲佇此個山服事上帝；這欲做我差你的證據。」
EXO|3|13||摩西對上帝講：「看啊，我到以色列人遐，對怹講：『恁祖公的上帝差我來恁遮。』怹若問我講：『伊叫甚麼名？』我欲給怹講甚麼啊？」
EXO|3|14||上帝對摩西講：「我是自然而然的」；閣講：「你著給以色列人按呢講：『自然的差我到恁遮。』」
EXO|3|15||上帝閣對摩西講：「你著對以色列人按呢講：『差我到恁遮的，就是耶和華──恁祖公的上帝，亞伯拉罕的上帝，以撒的上帝，雅各的上帝。』這是我永遠的名，這是我的紀念，到萬代。
EXO|3|16||你去招集以色列的長老，給怹講：『耶和華──恁祖公的上帝，就是亞伯拉罕、以撒、雅各的上帝，對我出現，講：我實在眷顧恁，人佇埃及所款待恁的我也有看見。
EXO|3|17||我也曾講：我欲導恁出埃及的艱苦，到迦南、赫、亞摩利、比利洗、希未、耶布斯許個族的地，到流奶及蜜的地。』
EXO|3|18||怹欲聽你的話。你及以色列的長老著去見埃及王，給伊講：『希伯來人的上帝──耶和華已經抵著阮，今求你容允阮去曠野，行三日的路站，欲祭祀耶和華──阮的上帝。』
EXO|3|19||我知雖然用大權能的手，埃及王也呣互恁去。
EXO|3|20||我欲伸我的手用我佇埃及中所欲行一切的奇事，來拍伊，然後伊才准恁去。
EXO|3|21||我欲互此個百姓得著恩典佇埃及人的面前，互恁出去的時無空手去。
EXO|3|22||諸個婦仁人逐個欲對伊的厝邊，及住佇伊的家內的婦仁人，討銀器金器及衣服，通互你的子查某子用。按呢恁欲搶埃及人。」
EXO|4|1||摩西應講：「看啊，怹欲呣信我，也呣聽我的話，因為怹欲講：『耶和華未曾對你出現。』」
EXO|4|2||耶和華對伊講：「佇你手裡是甚麼？」伊講：「是枴仔。」
EXO|4|3||講：「㧒佇地裡。」伊一下㧒佇地裡，就變做蛇；摩西就走閃伊。
EXO|4|4||耶和華對摩西講：「伸你的手掠伊的尾，就伸手掠伊，佇手中猶原變做枴仔；
EXO|4|5||按呢通互怹信耶和華──怹的祖公的上帝，亞伯拉罕的上帝，以撒的上帝，雅各的上帝，有對你出現。」
EXO|4|6||耶和華閣對伊講：「下你的手佇你的胸前。」就下手佇胸前，抽出來的時，看啊，手已經癩[疒哥]，白親像雪。
EXO|4|7||閣講：「閣下你的手佇你的胸前。」伊就下佇伊的胸前，抽出來的時，看啊，已經照原，及通身軀的肉無各樣；
EXO|4|8||閣講：「設使怹無欲信你，也無欲聽頭一個神蹟，就欲信第二個神蹟。
EXO|4|9||彼二個神蹟怹若攏呣信，也呣聽你的話，你著對河裡舀水，倒佇乾地，你對河裡所舀的水欲佇乾地變做血。」
EXO|4|10||摩西對耶和華講：「主啊，我平素呣是會講話的人，對你給你的奴僕講話的了後，也是按呢。我是嘴舌鈍的人。」
EXO|4|11||耶和華對伊講：「創造人的嘴是是誰啊？互人啞口、臭耳聾、目睭金、睛暝的是是誰啊？豈呣是我──耶和華嗎？
EXO|4|12||今你去啊，我欲賞賜你口才，教示你所應該講的。」
EXO|4|13||伊講：「主啊，你合意差是誰，就差伊去！」
EXO|4|14||耶和華對摩西發出受氣講：「豈呣是有你的兄利未人亞倫嗎？我知伊是會講話的人；閣伊今出來迎接你，伊一下看見你，心內就歡喜。
EXO|4|15||你著對伊講，用所應該講的話傳互伊；我也欲賞賜你及伊有口才，閣欲教示恁所應該行的事。
EXO|4|16||伊欲替你對百姓講話；伊欲對你准做嘴，你欲對伊准做上帝。
EXO|4|17||你的手著抬此支枴仔，用伊來行神蹟。」
EXO|4|18||對按呢摩西就去，倒去伊的丈人葉忒羅遐，給伊講：「求你容允我倒去看我的兄弟佇埃及的，看怹猶佇啲抑無。」葉忒羅給摩西講：「你通安然去啦！」
EXO|4|19||耶和華佇米甸對摩西講：「你去，倒去埃及，因為愛害你的生命的人攏死啦。」
EXO|4|20||摩西帶伊的某及二個子，互怹騎驢，倒去埃及地。摩西手裡抬上帝的柺仔。
EXO|4|21||耶和華對摩西講：「你倒去埃及的時，著注意將我所交佇你的手一切的奇事行佇法老的面前。總是我欲互伊的心硬，伊也無欲放此個百姓去。
EXO|4|22||你著給法老講：『耶和華按呢講：以色列是我的子，就是我的大子。
EXO|4|23||我曾對你講：著解放我的子去，通服事我。你也呣准伊去。看啊，我欲刣死你的子，就是你的大子。』」
EXO|4|24||摩西佇路裡佇客店，耶和華抵著伊，欲互伊死。
EXO|4|25||西坡拉就提一塊利石，割伊的子陽物的皮，㧒佇伊的腳前，講：「你是我血的丈夫。」
EXO|4|26||耶和華就放伊息。婦仁人講：「你是血的丈夫，因為割禮的緣故。」
EXO|4|27||耶和華給亞倫說：「你去曠野迎接摩西。」伊就去，佇上帝的山抵著伊，就給伊唚。
EXO|4|28||摩西將耶和華差伊講的話及吩咐伊行的神蹟攏給亞倫講。
EXO|4|29||摩西、亞倫就去招集以色列人眾長老。
EXO|4|30||亞倫將耶和華對摩西所講的話攏講伊，閣佇百姓的面前行許個神蹟，
EXO|4|31||百姓就信。怹聽見耶和華眷顧以色列人，閣看怹的艱苦，就俯頭敬拜。
EXO|5|1||後來摩西、亞倫入去給法老講：「以色列的上帝──耶和華按呢講：『准我的百姓去，怹通佇曠野為我守節。』」
EXO|5|2||法老講：「耶和華是是誰，互我著聽伊的話，准以色列人去啊？我呣識耶和華，也呣准以色列人去！」
EXO|5|3||怹講：「希伯來人的上帝抵著阮。求你准阮去曠野，行三日的路，祭祀耶和華──阮的上帝，驚了伊用瘟疫、刀劍臨到阮。」
EXO|5|4||埃及王對怹講：「摩西、亞倫！恁啥事互百姓荒廢怹的工啊？恁去擔恁的擔啦！」
EXO|5|5||法老講：「看啊，此所在的百姓現在真多，恁竟然互怹息怹的擔擔！」
EXO|5|6||當彼日，法老吩咐百姓的督工者及怹的頭目講：
EXO|5|7||「恁呣通照舊用草互此個百姓做磚，互怹去家己拾草，
EXO|5|8||怹前做磚的數額，恁猶原互怹按呢做，呣通小可減少；因為怹貧憚，所以喉叫講：『准阮去祭祀阮的上帝。』
EXO|5|9||恁著用卡重的工互怹做，互怹著磨，無去聽無影話。」
EXO|5|10||百姓的督工者及怹的頭目出去給百姓講：「法老按呢講：『我呣用草互恁。
EXO|5|11||恁看叨落有草，就家己去遐拾。總是恁的工攏bē少得。』」
EXO|5|12||對按呢百姓四散遍埃及地，拾草仔幼來做草。
EXO|5|13||督工者迫怹講：「恁日日著做完恁的工，及以前有草無各樣。」
EXO|5|14||法老督工者拍伊所派管理以色列人的頭目，講：「恁昨日今仔日怎樣無做完恁的工，照從前的數額做磚啊？」
EXO|5|15||以色列人的頭目來對法老求叫講：「啥事按呢款待你的奴僕？
EXO|5|16||無用草互你的奴僕，閣給阮講：『著做磚！』看啊，你的奴僕受拍，實在是你的百姓的過失。」
EXO|5|17||伊講：「恁貧憚！恁貧憚！所以恁講：『准阮去祭祀耶和華。』
EXO|5|18||今恁去做工！草呣互恁，總是磚著照額來交。」
EXO|5|19||以色列人的頭目聽見講「日日做磚的額bē通減少」，就知害啦。
EXO|5|20||怹離開法老出來，抵著摩西、亞倫徛佇怹的頭前，
EXO|5|21||就對怹講：「願耶和華鑑察恁，審判恁；因為恁互阮佇法老的面前及伊的人臣的面前有臭名，用刀下佇怹的手來刣阮。」
EXO|5|22||摩西倒轉去耶和華遐，講：「主啊，你啥事歹款待此個百姓？啥事差我？
EXO|5|23||因為對我見法老，託你的名來講的時，伊就歹款待此個百姓，你也攏無救你的百姓。」
EXO|6|1||耶和華對摩西講：「我所欲行佇法老的，今你欲看見，因為用權能的手，伊欲准怹去，閣用權能的手，伊欲趕怹出伊的地。」
EXO|6|2||上帝閣對摩西講：「我就是耶和華。
EXO|6|3||我名做全能的上帝出現佇亞伯拉罕、以撒、雅各；總是我的名做耶和華，我未有互怹識我。
EXO|6|4||我閣及怹立我堅固的約，欲將怹所出外的迦南地賞賜怹，就是怹寄腳的地。
EXO|6|5||我也聽見以色列人譆譆孱，就是埃及人督怹做苦工，我也記念我的約。
EXO|6|6||所以你著給以色列人講：『我是耶和華，我欲對埃及人所互恁擔的重擔導恁出來，閣欲救恁脫離怹所互恁做的苦工，我也欲用伸出的手及大的審判救贖恁。
EXO|6|7||我也欲掠恁做我的百姓，我也欲做恁的上帝。恁欲知我是耶和華──恁的上帝，是對埃及人所互恁擔的重擔導恁出來。
EXO|6|8||我咒誓應允欲互亞伯拉罕、以撒、雅各彼個地，我欲導恁入去遐，將彼個地賞賜恁做業。我是耶和華。』」
EXO|6|9||摩西將此個給以色列人講，總是怹為著心內憂悶，也做苦工，呣肯聽摩西。
EXO|6|10||耶和華吩咐摩西講：
EXO|6|11||「你入去給埃及王法老講，著准以色列人出伊的地。」
EXO|6|12||摩西佇耶和華的面前講：「看啊！以色列人尚且呣聽我，法老豈可欲聽我此個嘴舌鈍的人啊？」」
EXO|6|13||耶和華吩咐摩西、亞倫著傳命互以色列人及埃及王法老，通導以色列人出埃及地。
EXO|6|14||以色列諸個房長的名記佇下底。以色列大子流便的子哈諾、法路、希斯崙、迦米；諸個是流便許個家。
EXO|6|15||西緬的子耶某利、雅憫、阿轄、雅斤、瑣轄，以及迦南地的查某子所生的掃羅；諸個是西緬許個家。
EXO|6|16||利未諸個子的名照怹的世系記佇下底：革順、哥轄、米拉利。利未享壽一百三十七歲。
EXO|6|17||革順的子照怹的家族立尼、示每。
EXO|6|18||哥轄的子暗蘭、以斯哈、希伯倫、烏設。哥轄享壽一百三十三歲。
EXO|6|19||米拉利的子抹利、某示；諸個是利未許個家，照怹的世系。
EXO|6|20||暗蘭娶伊的姑約基別做某，伊給伊生亞倫及摩西。暗蘭享壽一百三十七歲。
EXO|6|21||以斯哈的子可拉、尼斐、細基利。
EXO|6|22||烏設的子米沙利、以利撒反、西提利。
EXO|6|23||亞倫娶亞米拿達的查某子，拿順的小妹，以利沙巴做某，伊給伊生拿答、亞比戶、以利亞撒、以他瑪。
EXO|6|24||可拉的子亞瑟、以利加拿、亞比亞撒；諸個是可拉許個家。
EXO|6|25||亞倫的子以利亞撒娶普鐵一個查某子做某，伊給伊生非尼哈。諸個是利未人的房長，照怹的家族。
EXO|6|26||此個亞倫、摩西就是耶和華對怹講：「著導以色列人照怹的軍隊出埃及地的。」
EXO|6|27||對埃及王法老講欲導以色列人出埃及的，就是此個摩西、亞倫。
EXO|6|28||當耶和華佇埃及地對摩西講話的日，
EXO|6|29||耶和華對摩西講：「我就是耶和華；我對你所講一切的話，你攏著給埃及王法老講。」
EXO|6|30||摩西佇耶和華的面前講：「看啊，我是嘴舌鈍的人，法老豈可欲聽我啊？」
EXO|7|1||耶和華對摩西講：「看啊，我互你對佇法老做上帝，你的兄亞倫欲做你的先知。
EXO|7|2||見若我所吩咐你的，你攏著講伊。你的兄亞倫著對法老講，互伊准以色列人出伊的地。
EXO|7|3||我欲互法老的心硬，也欲佇埃及地行我多多的神蹟奇事。
EXO|7|4||總是法老無欲聽恁；我欲伸我的手佇埃及，用大的審判導我的軍隊，我的百姓以色列人出埃及地。
EXO|7|5||我伸我的手佇埃及，導以色列人對怹中間出來的時，埃及人就知我是耶和華。」
EXO|7|6||摩西、亞倫就按呢行；耶和華怎樣吩咐怹，怹就照按呢行。
EXO|7|7||怹及法老講話的時，摩西八十歲，亞倫八十三歲。
EXO|7|8||耶和華對摩西、對亞倫講：
EXO|7|9||「法老若對恁講：『恁著行一件奇事來看覓唧！』你著對亞倫講：『抬你的枴仔來㧒佇法老的面前，互伊變做蛇。』」
EXO|7|10||摩西、亞倫入去見法老，就按呢行照耶和華所吩咐的。亞倫將伊的枴仔㧒佇法老及伊的人臣的面前，枴仔就變做蛇。
EXO|7|11||法老也召智慧的人及師公來；怹是埃及的博士，也用怹的邪術照按呢行。
EXO|7|12||怹逐人㧒怹的枴仔，攏變做蛇；總是亞倫的枴仔吞怹的枴仔。
EXO|7|13||法老的心硬，無欲聽怹，抵抵照耶和華所講的。
EXO|7|14||耶和華對摩西講：「法老的心固執，伊呣准百姓去。
EXO|7|15||天光早，你去見法老，看啊，伊出去水邊，你著徛佇河邊等接伊，你的手著抬彼支變蛇的枴仔，
EXO|7|16||對伊講：『耶和華──希伯來人的上帝差我來見你，講：准我的百姓去，通佇曠野服事我。看啊，到今你猶未有聽。
EXO|7|17||耶和華按呢講：你欲對此一件知我是耶和華。看啊，我欲用我手裡的枴仔拍河中的水，水就變做血；
EXO|7|18||河裡的魚欲死，河也欲臭味，埃及人厭賤呣愛飲河的水。』」
EXO|7|19||耶和華對摩西講：「你著給亞倫講：『抬你的枴仔伸你的手佇埃及諸個水的頂面，就是佇怹的江、河、池及一切的水窟的頂面，互怹攏變做血。佇埃及遍地，無論柴的器具、石的器具，攏欲有血。』」
EXO|7|20||摩西、亞倫就按呢行照耶和華所吩咐。佇法老及伊的人臣的面前抬起枴仔拍河裡的水，河裡的水攏變做血。
EXO|7|21||河裡的魚攏死，河也臭味，埃及人bē會飲河裡的水；埃及遍地攏有血。
EXO|7|22||埃及的博士，也用怹的邪術照按呢行。法老的心硬，呣聽怹，抵抵照耶和華所講的。
EXO|7|23||法老倒去伊的宮內，此個事伊也無掛心。
EXO|7|24||埃及人佇河的雙旁掘地，愛得著水通飲，因為河的水怹bē飲得。
EXO|7|25||耶和華拍河了後歷過七日。
EXO|8|1||耶和華給摩西講：「你入去見法老，給伊講：『耶和華按呢講：准我的百姓去，通服事我。
EXO|8|2||你若呣准怹去，看啊，我欲互田蛤仔拍歹你的境內。
EXO|8|3||河欲生湠田蛤仔；怹欲上來入你的宮殿、你的睏房，上你的眠床，入你的人臣的厝，上你的百姓的身軀，入你的灶孔及你摶麵的器具，
EXO|8|4||閣欲上你及你的百姓以及你眾人臣的身軀。』」
EXO|8|5||耶和華對摩西講：「你給亞倫講：『你的手抬枴仔伸佇江、河、池的頂面，互田蛤仔上來埃及地。』」
EXO|8|6||亞倫就伸伊的手佇埃及諸個水的頂面，田蛤仔就上來，遮蓋通埃及地。
EXO|8|7||博士用怹的邪術也按呢行，互田蛤仔上來埃及地。
EXO|8|8||法老叫摩西、亞倫講：「請恁求耶和華互諸個田蛤仔離開我及我的百姓，我就准此個百姓去通祭祀耶和華。」
EXO|8|9||摩西對法老講：「我遵存你的意思，我著為你及你的人臣以及你的百姓祈求，佇甚麼時通除滅田蛤仔離開你及你許個厝，只有留佇河裡啊？」
EXO|8|10||伊講：「明仔日。」講：「通照你的話，互你知阮的上帝──耶和華無一個會比並得。
EXO|8|11||田蛤仔欲離開你及你許個厝，及你的人臣以及你的百姓，只有留佇河裡。」
EXO|8|12||摩西、亞倫離開法老出去。摩西為著伊所差來害法老的田蛤仔求叫耶和華。
EXO|8|13||耶和華就照摩西的話來行。見若佇厝內、院中、田裡的田蛤仔攏死。
EXO|8|14||人拾怹歸堆，遍地攏臭味。
EXO|8|15||法老看見代誌有卡寬，就硬伊的心，呣聽怹，抵抵照耶和華所講的。
EXO|8|16||耶和華對摩西講：「你給亞倫講：『伸出你的枴仔拍地裡的土粉，互伊佇埃及遍地變做虱母。』」
EXO|8|17||怹就按呢行。亞倫抬枴仔伸手拍地裡的土粉，就佇人及精牲的身軀攏有虱母；地裡的土粉佇埃及遍地攏變做虱母。
EXO|8|18||博士也用怹的邪術照按呢做，愛生出虱母，總是bē會。按呢佇人及精牲的身軀攏有虱母。
EXO|8|19||博士對法老講：「這是上帝的手段。」法老的心硬，呣聽怹，抵抵照耶和華所講的。
EXO|8|20||耶和華給摩西講：「你清早起來，看啊，法老欲到水邊，你徛佇伊的面頭前，給伊講：『耶和華按呢講：准我的百姓去，通服事我。
EXO|8|21||你若呣准我的百姓去，我欲差歸陣的蝴蠅到佇你及你的人臣以及你的百姓，也欲入你許個厝，閣埃及人的厝及怹所徛起的所在攏欲有歸陣的蝴蠅滿滿。
EXO|8|22||當彼日，我欲分別我的百姓所徛起的歌珊地，佇遐無欲有歸陣的蝴蠅，通互你知我佇天下中做耶和華。
EXO|8|23||我欲分別我的百姓及你的百姓。明仔再欲有此個神蹟。』」。
EXO|8|24||耶和華按呢行。就有蝴蠅歸大陣，來入法老的宮殿，及伊的人臣的厝及埃及全地；地因為此個歸陣的蝴蠅受敗壞。
EXO|8|25||法老叫摩西、亞倫來，講：「恁去，佇此個地祭祀恁的上帝！」
EXO|8|26||摩西講：「按呢行無合宜，因為阮欲用埃及人所厭惡的物祭祀耶和華──阮的上帝；阮若佇埃及人的目睭前用怹所厭惡的物來獻祭，怹豈無欲用石頭擲阮嗎？
EXO|8|27||阮欲去曠野，行三日的路站，祭祀阮的上帝──耶和華；照伊所欲吩咐阮。」
EXO|8|28||法老講：「我欲准恁去，佇曠野祭祀耶和華──恁的上帝，獨獨呣通去遠。恁著替我祈禱。」
EXO|8|29||摩西講：「我欲對你遮出去，也欲求耶和華互歸陣的蝴蠅明仔日離開法老及伊的人臣以及伊的百姓；總是法老呣通閣詭詐，呣准百姓去祭祀耶和華。」
EXO|8|30||摩西就對法老遐出去祈禱耶和華。
EXO|8|31||耶和華就照摩西的話行，互歸陣的蝴蠅離開法老及伊的人臣以及伊的百姓，無留一隻。
EXO|8|32||此擺法老閣硬伊的心，呣准百姓去。
EXO|9|1||耶和華對摩西講：「你入去見法老，給伊講：『耶和華──希伯來人的上帝按呢講：著准我的百姓去，通服事我。
EXO|9|2||你若呣肯互怹去，猶原勉強留怹，
EXO|9|3||看啊，耶和華的手欲伸佇你田裡的精牲，馬、驢、駱駝、牛群、羊群，欲有重的瘟疫。
EXO|9|4||耶和華欲分別以色列的精牲及埃及的精牲，凡若屬以色列人的無死一隻。』」
EXO|9|5||耶和華就定著時期，講：「明仔日耶和華欲佇此個地行此個事。」
EXO|9|6||隔日，耶和華就行此個事」。埃及的精牲攏總死，總是以色列人的精牲攏無死一隻。
EXO|9|7||法老差人去，看啊，以色列人的精牲連一隻也無死。總是法老的心固執，呣准百姓去。
EXO|9|8||耶和華對摩西、亞倫講：「恁著朳(put)幾若肨(phóng)爐裡的火灰，摩西著佇法老的面前向天撒去。
EXO|9|9||欲佇埃及全地變做塵埃，佇埃及全地佇人及精牲的身軀，攏生[疒粒]仔成做瘡。」
EXO|9|10||怹就朳爐裡的火灰，徛佇法老的面前。摩西向天撒去，就佇人及精牲的身軀生[疒粒]仔成做瘡。
EXO|9|11||博士因為[疒粒]仔佇摩西的面前徛bē住，因為博士及一切埃及人的身軀攏有彼號[疒粒]仔。
EXO|9|12||耶和華互法老的心硬，致到呣聽怹，抵抵照耶和華對摩西所講的。
EXO|9|13||耶和華對摩西講：「你清早起來，徛佇法老的面前，給伊講：『耶和華──希伯來人的上帝按呢講：著准我的百姓去，互怹通服事我。
EXO|9|14||因為此一擺我欲互我一切的災禍到佇你的心及你的人臣以及你的百姓，互你知佇普天下無一個會比並我。
EXO|9|15||我若伸手用瘟疫攻擊你及你的百姓，你就已經滅佇地上。
EXO|9|16||總是，我互你徛在，是刁故意欲用你顯明我的大權能，互我的名報揚佇遍地上。
EXO|9|17||你猶久對我的百姓自高，呣准怹去嗎？
EXO|9|18||看啊，明仔日將近此時，我欲落大雹，對埃及開國以來，未曾有按呢。
EXO|9|19||今你著差人將你的精牲及你田裡一切所有的迫怹入來；凡若佇田裡，無收倒來家裡的，無論人及精牲，雹欲落佇怹的身上，怹就欲死。』」
EXO|9|20||法老人臣的中間，驚畏耶和華的話的，就互伊的奴僕及精牲走入厝內，
EXO|9|21||總是彼個無掠耶和華的話做要緊的，就將伊的奴僕及精牲留佇田裡。
EXO|9|22||耶和華對摩西講：「你向天伸手，互雹落佇埃及的遍地拍人及精牲，以及田裡的菜蔬，通埃及地攏按呢。」
EXO|9|23||摩西向天伸出伊的柺仔，耶和華就起雷落雹，有火行佇地面上；耶和華落雹佇埃及地。
EXO|9|24||對按呢，有雹也有火參佇雹的內面，真利害，對埃及開國以來，遍地未曾有按呢。
EXO|9|25||佇埃及遍地，見若佇田裡的無論人抑是精牲，攏互雹拍，雹也拍田裡一切的菜蔬，閣拍折田裡一切的樹木。
EXO|9|26||獨獨佇以色列人所踮的歌珊地無落雹。
EXO|9|27||法老差人叫摩西、亞倫來，給怹講：「此一擺我有犯罪。耶和華是公義；我及我的百姓是歹。
EXO|9|28||今諸個脆雷及雹已經夠額啦。求恁祈禱耶和華，我就准恁去，呣免閣踮遮。」
EXO|9|29||摩西給伊講：「我一下出城，就欲向耶和華抬起我雙支手；雷欲息，雹也無閣落，互你知全地攏屬佇耶和華。
EXO|9|30||總是論到你及你的人臣，我知恁猶是無驚畏耶和華上帝。」（
EXO|9|31||彼時，麻及大麥受拍歹；因為大麥已經出穗，麻也開花。
EXO|9|32||獨獨小麥及粗麥無受拍歹，因為猶未大欉。）
EXO|9|33||摩西離開法老出城，抬起雙手向耶和華；雷及雹就息，雨也無閣傾落地。
EXO|9|34||法老看見雨、雹及雷攏息，就益發犯罪；伊及伊的人臣攏硬心。
EXO|9|35||法老心硬，呣准以色列人去，抵抵照耶和華託摩西所講的。
EXO|10|1||耶和華對摩西講：「你入去見法老。因為我已經互伊的心及伊的人臣的心剛硬，通互我顯明我諸個神蹟佇怹中間，
EXO|10|2||也欲互你將我所做佇埃及的事，及我佇怹中間所行諸個神蹟，傳互你的子及你的孫聽，通互恁知我是耶和華。」
EXO|10|3||摩西、亞倫就去見法老，給伊講：「耶和華──希伯來人的上帝按呢講：『你佇我的面前呣肯家己謙卑欲到甚麼時啊？著准我的百姓去，互怹服事我。
EXO|10|4||你若呣肯互我的百姓去，看啊，明仔日我欲互草蜢入你的境內，
EXO|10|5||怹欲遮蓋地面，致到bē看見土，閣欲食彼個對災禍所剩的就是雹所拍無了的，也欲食田裡為恁所發一切的樹木。
EXO|10|6||草蜢欲充滿你的厝及你的眾人臣的厝，以及一切埃及人的厝，對你的老父及你的祖公出世到今，未曾看見按呢。』」摩西就越轉身離開法老出去。
EXO|10|7||法老的人臣對伊講：「此人做咱的羅網欲到甚麼時啊？著准諸個人去服事耶和華──怹的上帝！埃及已經敗壞，你豈呣知嗎？」
EXO|10|8||對按呢摩西、亞倫受召倒轉來見法老；法老給怹講：「恁去服事耶和華──恁的上帝；獨獨許個欲去者是甚麼號人啊？」
EXO|10|9||摩西講：「阮欲及阮的少年人老人去，也欲帶阮的子查某子，及阮的羊群牛群做一下去，因為阮著守耶和華的節。」
EXO|10|10||法老對怹講：「好啦，我准恁及恁的囝仔去啦！願耶和華及恁佇啲，恁著謹慎；災禍佇恁目睭前啦！
EXO|10|11||按呢bē做得！恁諸個大人通去服事耶和華，因為這是恁所求的。」就對法老的面前趕怹出去。
EXO|10|12||耶和華給摩西講：「你伸手指埃及地，互草蜢上來埃及地，食地裡一切的菜蔬，就是雹拍無了的。」
EXO|10|13||摩西就伸伊的柺仔指埃及地，耶和華就互東風通日通暝吹佇地裡；到明仔早起，東風就將草蜢吹來。
EXO|10|14||草蜢上來埃及遍地，歇佇埃及的四境，利害到極；從前無有按呢的草蜢，以後也無欲按呢。
EXO|10|15||因為怹遮蓋全地，致到地攏黑暗，閣食地上一切的菜蔬及樹裡的果子，雹所拍無了的。埃及遍地，無論樹木，抑是田裡的菜蔬，無留一項青翠的物。
EXO|10|16||對按呢法老趕緊叫摩西、亞倫來，講：「我得罪恁的上帝──耶和華，也得罪恁。
EXO|10|17||今求你干單此一擺，赦免我的罪，求恁的上帝──耶和華互我脫離此一擺的死無。」
EXO|10|18||摩西就離開法老去求耶和華。
EXO|10|19||耶和華就轉真透的西風將草蜢吹起來，趕入紅海；佇埃及的四境無留一隻草蜢。
EXO|10|20||總是耶和華互法老的心硬，呣准以色列人去。
EXO|10|21||耶和華給摩西講：「你伸手向天，互埃及地黑暗；此個黑暗到會摸得。」
EXO|10|22||摩西就伸手向天，埃及遍地就三日久黑黑暗暗。
EXO|10|23||三日久，人bē看見人，也無起來離開伊的所在；獨獨以色列人的厝攏有光。
EXO|10|24||法老就叫摩西來，講：「恁去服事耶和華；獨獨是恁的羊群牛群著留啲；恁的囝仔就通及恁相及去。」
EXO|10|25||摩西講：「你也著將牲禮及燒祭的物交阮的手，互阮通祭祀耶和華──阮的上帝。
EXO|10|26||阮的精牲也著及阮去，連一隻也呣留啲；因為阮著對彼中間取伊，來服事耶和華──阮的上帝。閣阮猶未到遐，呣知著用甚麼服事耶和華。」
EXO|10|27||總是耶和華互法老的心硬，呣肯互怹去。
EXO|10|28||法老給摩西講：「你著離開我去，你著謹慎家己，呣通閣見我的面！因為你見我的面彼日你會死！」
EXO|10|29||摩西講：「你按呢講好！我無欲閣見你的面啦。」
EXO|11|1||耶和華給摩西講：「我欲閣互一項災禍到佇法老及埃及，然後伊欲准恁離開遮。伊准恁去的時，欲趕恁攏對遮出去。
EXO|11|2||你著傳互百姓聽，互怹男女逐人對怹的厝邊討金器、銀器。」
EXO|11|3||耶和華互百姓得著恩典佇埃及人的面前，閣摩西此人佇埃及地、佇法老人臣的目睭中，及百姓的目睭中看做尊大。
EXO|11|4||摩西講：「耶和華按呢講：『約略半暝，我欲出去遍行埃及。
EXO|11|5||見若佇埃及地的大子，對坐位的法老的大子到佇挨磨的女婢的大子，及一切的精牲頭水生的，攏欲死。
EXO|11|6||埃及遍地欲有大啼哭的聲；從前未曾有按呢，後來也無閣按呢。
EXO|11|7||論到以色列中，無論是人是精牲，連狗也呣敢吠怹，互恁知耶和華佇埃及人及以色列人的中間有分別怹。』
EXO|11|8||你許個人臣攏欲落來見我仆佇我面前，講：『求你及跟隨你的百姓攏出去』，然後我欲出去。」對按呢摩西大受氣，離開法老出去。
EXO|11|9||耶和華給摩西講：「法老無欲聽恁，互我的奇事佇埃及地加添愈多。」
EXO|11|10||摩西、亞倫佇法老的面前行這一切的奇事；總是耶和華互法老的心硬，呣准以色列人離開伊的地。
EXO|12|1||耶和華佇埃及地對摩西、亞倫講：
EXO|12|2||「此月著做恁的正月，做年年的頭一月。
EXO|12|3||恁著對以色列的全會講：本月初十日，逐人著照老父的家取羊仔，一家一隻。
EXO|12|4||若是一家的人甚少，一隻羊仔食bē了，伊著及隔壁的厝邊照人額相及取一隻。恁備辦羊仔，著按算逐人所會食的量。
EXO|12|5||恁的羊仔著無瑕疵的、未滿年的羊牨仔，恁著對綿羊中，抑是山羊中取伊，攏通。
EXO|12|6||恁著留到本月十四日，黃昏的時，以色列全會的眾人著刣羊仔。
EXO|12|7||怹著取淡薄血，抹佇食羊仔彼間厝雙旁的門竪(khiā)及門楣(bâi)。
EXO|12|8||彼暝著食羊仔的肉；用火煏伊，及無酵餅苦菜參啲食。
EXO|12|9||呣通生生食，決斷呣通用水煮，著用火煏，頭、腳、及五臟，攏著食。
EXO|12|10||攏呣通留過早起；若留到過早起，著用火燒。
EXO|12|11||恁著按呢食伊，腰縖帶，腳穿鞋，手抬柺仔，也著趕緊食；這是耶和華的pôaⁿ過節。
EXO|12|12||因為彼暝我欲遍行埃及地，拍死埃及地一切頭上生的，無論人及精牲，閣欲審判埃及一切的上帝。我就是耶和華。
EXO|12|13||此個血佇恁所徛起的厝欲做恁的記號；我一下看見此個血，就對恁pôaⁿ過去。我拍埃及地的時，災禍無到佇恁來滅恁。」
EXO|12|14||「恁著用此日做紀念，守伊做耶和華的節，恁著代代守此個節做永遠的例。
EXO|12|15||恁著食無酵餅七日久。頭一日著對恁逐間厝除去酵；因為對頭一日，到第七日，凡若食有酵的，欲對以色列中除去。
EXO|12|16||頭一日恁著有聖會，七日也著有聖會。此二日，除去備辦逐人所著食的以外，無論甚麼工攏呣通做。
EXO|12|17||恁著守無酵節，因為我扺扺佇彼日導恁的軍隊對埃及地出來。所以，恁著守此日，逐世代做永遠的例。
EXO|12|18||對正月十四下昏，到二一下昏，恁著食無酵餅。
EXO|12|19||佇恁逐間厝，七日內呣通有酵；因為見若食有酵的物，無論是寄腳的，抑是本地的，彼人著對以色列會中除去。
EXO|12|20||有酵的物，恁攏呣通食；佇恁一切徛起的所在著食無酵餅。」
EXO|12|21||摩西就叫以色列眾長老來，給怹講：「恁逐人著照家口取羊仔，刣伊做pôaⁿ過節。
EXO|12|22||恁著提一把的牛膝草，搵盆內的血，用盆內的血抹門楣及雙旁的門豎。恁無論甚麼人呣通對伊的厝出門，直到明仔早起。
EXO|12|23||因為耶和華欲遍行拍死埃及人，伊看見血佇門楣及雙旁的門豎，耶和華就欲pôaⁿ過彼個門，呣准滅生命的入恁的厝，來拍死恁。
EXO|12|24||此個事，恁著守伊，做恁及恁的子孫永遠的例。
EXO|12|25||後來，恁到耶和華照伊所應允賞賜恁彼個地，就著守此個禮。
EXO|12|26||恁的子兒若問恁：『為啥事行此個禮？』
EXO|12|27||恁就著講：『這是耶和華pôaⁿ過節的祭。當以色列人佇埃及的時，伊拍死埃及人，pôaⁿ過以色列人的厝，救咱逐家。』」對按呢百姓俯頭敬拜。
EXO|12|28||以色列人就去按呢行，耶和華所吩咐摩西、亞倫的怹照按呢行。
EXO|12|29||到半暝，耶和華將埃及地所有的大子，就是對坐位的法老的大子，到監犯的大子，以及頭水生的精牲，一盡刣死。
EXO|12|30||法老及一切的人臣，及埃及的眾人，暝時攏起來。佇埃及有大啼哭的聲，因為無一家無死人。
EXO|12|31||法老透暝召摩西、亞倫，講：「起來！及以色列人著對我的百姓中間出去，照恁所講的，去服事耶和華！
EXO|12|32||也照恁所講的，連羊群牛群帶帶去！也著給我祝福。」
EXO|12|33||埃及人迫百姓，教怹緊緊出怹的地，講：「阮攏死啦。」
EXO|12|34||百姓就提無酵的生麵，將摶麵的器具包佇衫內，背佇肩頭頂。
EXO|12|35||以色列人照摩西的話行，對埃及討銀器、金器及衣裳。
EXO|12|36||耶和華互百姓得著恩典佇埃及人的面前，照怹所討的互怹。對按呢怹搶埃及人。
EXO|12|37||以色列人對蘭塞去疏割；除囝仔以外，步行的大人約有六十萬。
EXO|12|38||閣有多多雜族的人，也有羊群牛群多多精牲，及怹上去。
EXO|12|39||怹用埃及帶出來的生麵煏做無酵餅。無發酵是因為受迫出埃及，bē會延延得，也無為家己備辦甚麼食物。
EXO|12|40||以色列人出外佇埃及四百三十年。
EXO|12|41||到四百三十年滿抵抵彼日，耶和華的軍隊攏對埃及地出來。
EXO|12|42||此暝著為耶和華守伊；因為伊導怹出埃及地，這是耶和華的暝，是以色列眾人代代所著守的。
EXO|12|43||耶和華對摩西、亞倫講：「pôaⁿ過節的例是按呢：外邦人攏呣通食伊。
EXO|12|44||獨獨逐人用銀買的奴僕，已經給伊行割禮就通食。
EXO|12|45||寄腳的及倩工人攏呣通食。
EXO|12|46||著佇一間厝食伊；一塊肉也呣通帶出厝外。伊的骨一支也呣通拍折。
EXO|12|47||以色列全會攏著守伊。
EXO|12|48||若有外族人出外佇恁中間，愛守pôaⁿ過節來服事耶和華，伊所有的查甫人著受割禮，然後伊通來守，就及本族的人無各樣；總是無受割禮的人，攏呣通食伊。
EXO|12|49||本族的人及外族的人出外佇恁中間，攏同一樣的例。」
EXO|12|50||以色列眾人就按呢行，照耶和華所吩咐摩西、亞倫的去做。
EXO|12|51||當彼日，耶和華導以色列人照怹的軍隊，出埃及地。
EXO|13|1||耶和華吩咐摩西講：
EXO|13|2||「以色列中無論人及精牲，見若頭上的大子，攏著分別做聖歸佇我，因為本是我的。」
EXO|13|3||摩西給百姓講：「恁著記念此日，就是恁對埃及地對做奴才的家出來，因為耶和華用大權能的手，導恁對遮出。有酵的餅攏呣通食。
EXO|13|4||佇亞筆月間此日是恁出來的日。
EXO|13|5||將來耶和華導恁入迦南、赫、亞摩利、希未、耶布斯許個族的地，就是對你的祖公咒誓應允互你彼個流奶及蜜的地，彼時你著佇此月間守此個禮。
EXO|13|6||你著食無酵餅七日，到第七日就是耶和華的節。
EXO|13|7||此七日久，著食無酵餅；佇你的四境內呣通看見你有下酵的餅，也呣通看見你有酵母。
EXO|13|8||當彼日，你著給你的子講：『這是因為耶和華佇我出埃及的時所給我行的事。
EXO|13|9||這欲給你做記號佇你的手，做紀念佇你的頭額，互耶和華的律法常常佇你的嘴，因為耶和華曾用大權能的手導你出埃及。
EXO|13|10||所以逐年到期你著守此個例。』」
EXO|13|11||「將來耶和華欲照伊對你及你的祖公所咒誓的，導你入迦南人的地，將此個地賞賜你，
EXO|13|12||彼時你著將一切頭胎的查甫子，及所有頭水公的精牲，歸互耶和華；諸個攏屬耶和華。
EXO|13|13||見若頭水生的驢，著用羊仔替贖；若無欲替贖，就著摃折伊的頷頸。見若你頭上的查甫子攏著替贖。
EXO|13|14||日後你的子問你講：『這是甚麼緣故？』你著對伊講：『耶和華用大權能的手，導阮對埃及對做奴才的家出來。
EXO|13|15||彼時法老固執呣准阮去，耶和華就將埃及地所有頭胎的，無論是人的大子抑是精牲的頭水的，攏害死。因為按呢，我將頭水的公的獻互耶和華做祭，獨獨我的大子攏用替贖。
EXO|13|16||這欲做記號佇你的手，做紀念縖佇你的頭額，因為耶和華用大權能的手導阮對埃及出來。』」
EXO|13|17||法老准百姓去的時，非利士地的路雖然卡近，總是上帝無導怹對遐去；因為上帝講：「驚了百姓抵著交戰，就退悔倒轉去埃及。」
EXO|13|18||所以上帝導百姓，彎對紅海曠野彼條路去。以色列人攏排隊伍，對埃及地出去。
EXO|13|19||摩西帶約瑟的骨頭及伊去；因為約瑟曾切切教以色列人咒誓，對怹講：「上帝的確眷顧恁，恁著帶我的骨頭對遮相及去。」
EXO|13|20||怹對疏割起身，紮營佇近曠野的以倘。
EXO|13|21||耶和華行佇怹的頭前，日時，佇雲柱中導怹的路；暝時，佇火柱中光照怹，互怹日暝攏通行。
EXO|13|22||日時的雲柱，暝時的火柱，攏無離開百姓的頭前。
EXO|14|1||耶和華給摩西講：
EXO|14|2||「你吩咐以色列人越倒轉，紮營佇比哈希錄的頭前，佇密奪及海的中間，佇巴力洗分的頭前，佇彼對面紮營佇海邊。
EXO|14|3||法老欲議論以色列人講：『怹佇地中踅(se̍h)無路，曠野給怹圍困啲。』
EXO|14|4||我欲互法老的心硬，伊欲追趇怹，我就佇法老及伊的全軍來得著榮光；埃及人就知我是耶和華。」怹就按呢行。
EXO|14|5||有人報埃及王講：「彼個百姓走去。」法老及伊的人臣對待彼個百姓的心就變換，講：「咱准以色列人去，無閣服事咱，這是甚麼緣故啊？」
EXO|14|6||法老就備辦伊的車，帶伊的百姓相及去，
EXO|14|7||也帶六百張特別車及埃及所有的車，逐張車攏有兵頭啲管。
EXO|14|8||耶和華互埃及王法老的心硬，伊就追趇以色列人，若是以色列人靠大權能的手出去。
EXO|14|9||埃及人追趇怹，法老一切的馬、車、及伊的馬兵，及伊的軍隊，就佇海邊，倚近比哈希錄，佇巴力洗分的對面，佇怹安營的所在趇著怹。
EXO|14|10||法老近倚的時，以色列人抬目看見埃及人趇倚來，就真驚，喉叫耶和華。
EXO|14|11||怹對摩西講：「豈是埃及無塚地，你才導阮出來死佇曠野嗎？你啥事按呢款待阮，導阮出埃及啊？
EXO|14|12||阮佇埃及豈無對你按呢講，莫得插阮，出在阮服事埃及人嗎？因為服事埃及人卡值死佇曠野。」
EXO|14|13||摩西對百姓講：「呣免驚，做恁徛啲！看耶和華今仔日為著恁所欲行的拯救。因為恁今仔日所看見的埃及人，的確永遠無閣看見。
EXO|14|14||耶和華欲為恁交戰；做恁恬恬，莫做聲。」
EXO|14|15||耶和華對摩西講：「你啥事喉叫我啊？你著教以色列人進前去。
EXO|14|16||你抬柺仔伸手指海，來分開伊。以色列人欲佇海中行乾地。
EXO|14|17||獨獨我，我欲互埃及人的心硬，怹欲隨落去。我欲佇法老及伊的全軍、伊的車、伊的馬兵來得著榮光。
EXO|14|18||我佇法老及伊的車、伊的馬兵得著榮光的時，埃及人就知我是耶和華。」
EXO|14|19||上帝的使者本行佇以色列的營前者，徙來行佇怹的後面；雲柱也對怹的頭前徙來徛佇怹的後面。
EXO|14|20||佇埃及營及以色列營的中間，彼旁有雲有黑暗，此旁暝時發出光，通暝二旁bē相近。
EXO|14|21||摩西就伸手指海，耶和華通暝互東風大起，互海退去，水就分開，海就成做乾地。
EXO|14|22||以色列人落海中行乾地，水佇怹的雙旁成做牆壁。
EXO|14|23||埃及人追趇怹，法老一切的馬、車，及馬兵，攏隨怹到海中。
EXO|14|24||到天欲光的時，耶和華對雲及火的柱中俯落看埃及的軍隊，拍亂怹的隊伍；
EXO|14|25||閣互怹的車輪落落，[人奧]得行，致到埃及人講：「咱著對以色列人的面前逃走！因為耶和華為著怹及埃及人交戰。」
EXO|14|26||耶和華給摩西講：「你伸手指海，互水倒轉來淹埃及人及怹的車、怹的馬兵。」
EXO|14|27||摩西就伸手指海，到天一下光，海水閣照舊。埃及人逃走，水截佇怹的頭前，耶和華就將埃及人捙倒倒佇海中，
EXO|14|28||水就反流，淹密許個車及馬兵。法老的全軍隨以色列人落海者，連一個也無留啲。
EXO|14|29||總是以色列人佇海中行乾地；水佇怹的雙旁成做怹的牆壁。
EXO|14|30||彼日，耶和華按呢救以色列人脫離埃及人的手，以色列人看見埃及人的身屍佇海邊。
EXO|14|31||以色列人看見耶和華對埃及人所行的大事，就敬畏耶和華，閣信服耶和華及伊的奴僕摩西。
EXO|15|1||彼時，摩西及以色列人唱此個歌謳咾耶和華，講：我欲唱歌謳咾耶和華，因為伊至高至大，將馬及騎馬者㧒佇海中。
EXO|15|2||耶和華是我的氣力，是我的詩歌，也是做我拯救的主。伊是我的上帝，我欲謳咾伊，是我的父的上帝，我欲尊伊做大。
EXO|15|3||耶和華是戰士；伊的名是耶和華。
EXO|15|4||法老的車、及伊的軍兵，耶和華㧒伊佇海中；伊特別揀的軍長攏沈佇紅海。
EXO|15|5||深淵蓋怹；怹親像石頭墜到深的所在。
EXO|15|6||耶和華啊，你的正手展出能力，得著榮光；耶和華啊，你的正手拍碎對敵。
EXO|15|7||你發出大威嚴，捙倒許個起來攻擊你者；你發出大受氣，燒毀怹親像燒草。
EXO|15|8||你發出鼻中的氣，水就愈淐愈高，大水徛起來親像歸堆，海中的深水堅定。
EXO|15|9||對敵講：我欲追怹，我欲趇著怹；我欲分所搶的物，我欲佇怹來足我的心願。我欲拔刀，我的手欲滅怹。
EXO|15|10||你一下歕風，海就蓋密怹；怹親像鉛沈佇大水中。
EXO|15|11||耶和華啊，諸個上帝的中間，是誰會親像你？是誰親像你──至聖通榮光，威嚴通謳咾，行出奇事？
EXO|15|12||你伸出正手，地就吞滅怹。
EXO|15|13||你用你的慈愛，導你所救贖的百姓；你用你的權能，導怹入你聖的所在。
EXO|15|14||列邦聽見就愕愕惙，徛起佇非利士地的抵著痛苦。
EXO|15|15||彼時，以東的族長卬愕，摩押英雄的人致到愕愕惙，迦南地徛起的百姓心攏消溶。
EXO|15|16||卬愕驚惶到佇怹。耶和華啊，因為你的手的大權能，怹定定親像石頭，聽候你的百姓經過，聽候你所得著的百姓過去。
EXO|15|17||你欲導怹入去，栽培怹佇你的產業的山──耶和華啊，就是你為家己所備辦徛起的所在，主啊，就是你的手所建立的聖所。
EXO|15|18||耶和華欲做王，直到永遠！
EXO|15|19||因為法老的馬、及伊的車，伊的馬兵到佇海中，耶和華互海水反流，淹密怹；獨獨以色列人佇海中行乾地。
EXO|15|20||亞倫的大姊，女先知米利暗，手裡抬鈴瓏鼓；眾婦女也隨伊出去，抬鈴瓏鼓跳舞。
EXO|15|21||米利暗和所唱的講：恁著唱歌謳咾耶和華，因為伊至高至大，將馬及騎馬者㧒佇海中。
EXO|15|22||摩西導以色列人對紅海進前行，怹出去到書珥的曠野，佇曠野行三日，尋無水。
EXO|15|23||到瑪拉的時，瑪拉的水bē飲得；因為水苦，所以名彼個地叫瑪拉。
EXO|15|24||百姓就對摩西哀怨，講：「阮欲飲甚麼啊？」
EXO|15|25||摩西求叫耶和華，耶和華指示伊一欉樹。伊就㧒伊佇水裡，水就變甘。伊佇遐為怹定律例、法度，佇遐試驗怹；
EXO|15|26||閣講：「你若致意聽耶和華──你的上帝的聲，閣行伊所看做合宜的事，留心聽伊的誡命，守伊一切的律例，就我互埃及人所抵著的破病，的確無互你抵著，因為我──耶和華是醫治你者。」
EXO|15|27||怹到以琳，佇遐有十二個水泉，七十欉的棗樹；怹就佇遐的水邊紮營。
EXO|16|1||怹對以琳起身，佇出埃及地以後第二月十五日，以色列人全會到以琳及西奈的中間、汛的曠野。
EXO|16|2||以色列人全會佇曠野哀怨摩西、亞倫，
EXO|16|3||以色列人對怹講：「呣值著阮佇埃及地、死佇耶和華的手；彼時阮有肉滿鼎，有餅通食夠飽。恁導阮出來，到此個曠野，是欲互此個全會攏餓死！」
EXO|16|4||耶和華對摩西講：「看啊！我欲對天落米糧互恁。百姓著出去，逐日拾逐日的額，我通試驗怹，看怹欲趁我的法度抑呣。
EXO|16|5||到第六日，怹著將所拾入來的備辦好勢，比逐日所拾的重倍多。」
EXO|16|6||摩西、亞倫對以色列眾人講：「到下昏，恁欲知導恁出埃及地的是耶和華。
EXO|16|7||明仔早起，恁欲看見耶和華的榮光，因為耶和華聽見恁哀怨伊。阮算甚麼，恁竟然哀怨阮？」
EXO|16|8||摩西閣講：「耶和華下昏時欲互恁食肉，早起時欲互恁食餅到飽；因為恁哀怨耶和華，伊攏聽見。阮算甚麼，恁呣是哀怨阮，是哀怨耶和華。」
EXO|16|9||摩西對亞倫講：「你著給以色列人全會講：『恁著就近耶和華的面前，因為伊已經聽見恁的哀怨啦。』」
EXO|16|10||亞倫抵抵對以色列人全會講話的時，怹向曠野啲看，看啊，耶和華的榮光佇雲中顯現。
EXO|16|11||耶和華對摩西講：
EXO|16|12||「我已經聽見以色列人的哀怨。你著給怹講：『到黃昏的時，恁欲食肉，早起欲有餅通食飽，恁就知我是耶和華──恁的上帝。』」
EXO|16|13||到下昏，有鵪鶉飛來，遮蓋營盤；天光早佇營盤四圍的地面，有一重的露水。
EXO|16|14||露水乾的時，看啊，曠野的地面有細細圓圓的物，細到親像霜。
EXO|16|15||以色列人看見，呣知是甚麼，大家相及講：「這是甚麼啊？」摩西給怹講：「這就是耶和華互恁食的餅。
EXO|16|16||耶和華所吩咐的是按呢：恁著照逐人所會食的量來拾，逐人為伊布棚內的人，照伊的人額來拾，一人一俄梅珥。」
EXO|16|17||以色列人照按呢行；有的拾多，有的拾少。
EXO|16|18||到用俄梅珥量伊，拾多的無剩，拾少的也無欠；逐人照怹會食的量來拾伊。
EXO|16|19||摩西給怹講：「人呣通將所剩的，留到過早起。」
EXO|16|20||總是怹無聽摩西的話，有人留到過早起，就生蟲臭味；摩西受氣怹。
EXO|16|21||怹逐早起，照逐人會食的量拾伊，日頭一下曝，就溶去。
EXO|16|22||到第六日，怹拾重倍的額，逐人二俄梅珥。全會許個頭人來給摩西講；
EXO|16|23||摩西給怹講：「耶和華按呢講：『明仔日是重要的安息，就是服事耶和華聖的安息日。恁愛煏的就煏伊，愛煮的就煮伊，所剩的著家己收啲留到過早起。』」
EXO|16|24||怹就照摩西所吩咐收啲留到過早起，也無臭味，內面也無蟲。
EXO|16|25||摩西講：：「恁今仔日食此個！因為今仔日是服事耶和華的安息日；恁佇田野今仔日的確尋無。
EXO|16|26||六日間通拾，第七日是安息日，彼日就無。」
EXO|16|27||第七日，百姓中有人出去拾，也尋無。
EXO|16|28||耶和華對摩西講：「恁呣肯守我的命令、我的律法，欲到底時啊？
EXO|16|29||恁著看！耶和華已經將安息日賞賜恁，所以第六日伊互恁二日的米糧，第七日逐人著踮家己的所在，攏呣通出去。」
EXO|16|30||對按呢百姓就佇第七日安息。
EXO|16|31||此個物，以色列家叫伊做嗎哪；款式親像芫荽仁，色緻是白的，滋味親像參蜜的餅。
EXO|16|32||摩西講：「耶和華按呢吩咐：『著將一俄梅珥淀淀的嗎哪留到恁的後代，互怹看我當日導恁出埃及地，佇曠野所互恁食的餅。』」
EXO|16|33||摩西給亞倫講：「你提一個器具，貯一俄梅珥淀淀的嗎哪，囥佇耶和華的面前，留到恁的後代。」
EXO|16|34||亞倫照耶和華所吩咐摩西的，將嗎哪下佇干證的約櫃前留啲。
EXO|16|35||以色列人食嗎哪共四十年久，直到怹到佇有人徛起的地，怹食嗎哪直到怹到迦南的境界。
EXO|16|36||一俄梅珥就是伊法的十份一。
EXO|17|1||以色列人全會趁耶和華的命令，照路站對汛的曠野進前行，佇利非訂紮營。百姓無水通飲，
EXO|17|2||百姓就及摩西計較，講：「互阮有水通飲！」摩西給怹講：「恁啥事及我計較？啥事試耶和華啊？」
EXO|17|3||百姓佇遐真嘴乾，愛飲水，就哀怨摩西，講：「你啥事導阮對埃及上來，互阮及阮的子兒，阮的精牲攏嘴乾死啊？」
EXO|17|4||摩西就求叫耶和華講：「我對此個百姓欲怎樣做啊？怹差不多欲用石頭擲我。」
EXO|17|5||耶和華給摩西講：「你做百姓的頭前行，，導以色列的長老幾若人及你去，你的手著抬前日拍河水的柺仔。
EXO|17|6||看啊，我欲徛佇你的面前，佇何烈的石磐頂。你拍彼個石磐，欲有水對遐流出，互百姓飲。」摩西就佇以色列長老的面前按呢行。
EXO|17|7||伊名彼個所在叫瑪撒，閣叫做米利巴；因為以色列人計較，閣因為怹試耶和華，講：「耶和華佇阮中間抑無？」
EXO|17|8||彼時，亞瑪力人來到利非訂，及以色列人交戰。
EXO|17|9||摩西給約書亞講：「你替咱揀人出去，及亞瑪力人交戰。明仔日我手裡欲抬上帝的柺仔，徛佇山頂。」
EXO|17|10||對彼霎約書亞照摩西所給伊講的行，及亞瑪力人交戰。摩西、亞倫，及戶珥攏上山頂。
EXO|17|11||摩西手抬起的時，以色列人就卡贏，手垂落去的時，亞瑪力人就卡贏。
EXO|17|12||總是摩西手酸，怹就徙石，來下佇伊的下面，伊坐佇石頂。亞倫及戶珥扶伊的手，一個佇此旁，一個佇彼旁，伊的手就自在，直直到日落。
EXO|17|13||約書亞用刀刣亞瑪力王及伊的百姓。
EXO|17|14||耶和華給摩西講：「我欲將亞瑪力的名字對天下完全擦滅伊；你著用此個寫佇冊裡做紀念，閣講互約書亞聽。」
EXO|17|15||摩西起一座壇，號伊的名叫「耶和華尼西」，
EXO|17|16||閣講：「耶和華已經咒誓，耶和華欲代代及亞瑪力人交戰。」
EXO|18|1||摩西的丈人，米甸的祭司葉忒羅，聽見上帝為摩西及伊的百姓以色列所行一切的事，就是耶和華導以色列出埃及的事，
EXO|18|2||摩西的丈人葉忒羅帶摩西的婦仁人西坡拉來，就是摩西前差伊倒去的，
EXO|18|3||閣帶伊二個子，一個名叫革順，因為摩西講：「我寄腳佇外邦」；
EXO|18|4||一個名叫以利以謝，因為伊講：「我的父的上帝幫助我，救我脫離法老的刀。」
EXO|18|5||摩西的丈人葉忒羅帶摩西二個子及伊的婦仁人來到上帝的山，就是摩西佇曠野紮營的所在。
EXO|18|6||給摩西講：「我是你的丈人葉忒羅，帶你的婦仁人及伊二個子來你遮。」
EXO|18|7||摩西出去迎接伊的丈人，對伊鞠躬，及伊唚嘴，相及問平安，就入布棚。
EXO|18|8||摩西將耶和華為以色列的緣故對法老及埃及人所行一切的事，以及路裡所抵著一切的為難，及耶和華怎樣拯救怹，攏排列互伊的丈人聽。
EXO|18|9||葉忒羅因為耶和華款待以色列人一切的好事，救怹脫離埃及人的手，就真歡喜。
EXO|18|10||葉忒羅講：「耶和華是應該謳咾者；伊救恁脫離埃及人的手，也脫離法老的手，救此個百姓出埃及人的手下。
EXO|18|11||今我知耶和華比諸個上帝卡大，就是對怹許個埃及人驕傲款待此個百姓的事。」
EXO|18|12||摩西的丈人葉忒羅將燒祭及別號的祭獻互上帝。亞倫及以色列的長老攏來，及摩西的丈人相及食佇上帝的面前。
EXO|18|13||隔日，摩西坐啲審判百姓，百姓對早起到下昏攏徛倚佇摩西的身邊。
EXO|18|14||摩西的丈人看見伊對百姓所做一切的事，就講：「你對百姓做的是甚麼事啊？你啥事家己坐啲，眾百姓對早起到下昏攏徛佇你的身邊啊？」
EXO|18|15||摩西應伊的丈人講：「這是因為百姓到我遮，來問上帝。
EXO|18|16||怹有代誌的時就來我遮，我就佇怹雙旁的中間給怹判斷；互怹知上帝的律例及法度。」
EXO|18|17||摩西的丈人對伊講：「你按呢做呣好。
EXO|18|18||你及你諸個百姓會真損身；因為此個事互你甚重，你家己一人做bē來。
EXO|18|19||今你著聽我的話。我替你拍算，願上帝及你佇啲。你著替百姓到上帝面前，將案件請問上帝；
EXO|18|20||閣著將律例及法度教示怹，指示怹所著行的路，所著做的事；
EXO|18|21||也著對百姓的中間揀有才能的人，就是敬畏上帝、誠實無濫糝、怨恨不義的錢彼號人，設立怹做百姓的序大，有的管一千人、有的管一百人、有的管五十人、有的管十人，
EXO|18|22||互怹照時審判百姓，大事著互怹到你遮，小事怹通家己審判。按呢，你就卡減輕，怹也通及你相及擔當。
EXO|18|23||你若按呢行，上帝也按呢吩咐你，你就接載會住，諸個百姓也通安然到伊的所在。」
EXO|18|24||對按呢，摩西聽趁伊的丈人的話，攏照伊所講的去行。
EXO|18|25||摩西對以色列人中間揀有才能的人，設立怹做百姓的序大，有的管一千人、有的管一百人、有的管五十人、有的管十人。
EXO|18|26||怹照時審判百姓，有[人奧]得的案件就到摩西遐，若是逐項小事怹就家己審判。
EXO|18|27||後來，摩西送伊的丈人起身，伊就倒去本所在。
EXO|19|1||以色列人出埃及地的了後，第三月抵抵彼日，怹就到西奈的曠野。
EXO|19|2||怹離開利非訂，來到西奈的曠野，就佇曠野紮營，以色列人就佇彼個山的頭前紮營。
EXO|19|3||摩西上到上帝遐，耶和華對山裡叫伊講：「你著按呢給雅各家講，通知以色列人知：
EXO|19|4||『我對埃及人所行的事，恁攏看見，閣看見我怎樣親像鷹鳥的翅背恁，帶恁來歸佇我。
EXO|19|5||今恁若實在聽趁我的話，遵守我的約，就佇列國中恁欲做我家己的寶貝，因為全地攏是我的。
EXO|19|6||恁欲歸佇我，做祭司的國，做聖潔的百姓。』」諸個話是你所著給以色列人講的。」
EXO|19|7||摩西來招集百姓中間的長老，將耶和華所吩咐伊的話攏排列佇怹的面前。
EXO|19|8||百姓攏同聲應講：「見若耶和華所講的，阮攏欲遵趁。」摩西就將百姓的話回覆耶和華。
EXO|19|9||耶和華給摩西講：「看啊，我欲佇密雲的中間臨到你，互百姓聽見我及你啲講，通永遠信你。」摩西就將百姓的話給耶和華講。
EXO|19|10||耶和華閣給摩西講：「你去百姓遐，今仔日明仔日給怹分別做聖，怹也著洗衫。
EXO|19|11||著備辦便赴第三日，因為第三日耶和華欲佇眾百姓的面前降臨佇西奈山。
EXO|19|12||你著佇山的四圍給百姓設界限，講：『恁著謹慎，呣通上山，也呣通摸伊的交界；見若摸此個山的，的確著互伊死。
EXO|19|13||呣通用手摸伊，著用石頭擲伊，抑是用箭射伊；無論是人抑精牲，攏bē活。到哨角的聲拖長的時，怹著上來山腳。』」
EXO|19|14||摩西落山到百姓遐，給怹分別做聖，怹就家己洗衫。
EXO|19|15||伊對百姓講：「著備辦便赴第三日。呣通親近婦仁人。」
EXO|19|16||到第三日天光早，佇山頂有雷鳴、閃爁及密雲，閣哨角的聲真大，營內的百姓攏愕愕惙。
EXO|19|17||摩西導百姓出營盤迎接上帝，怹攏徛佇山腳。
EXO|19|18||通西奈山攏是火煙，因為耶和華佇火中降臨佇山頂。山的火煙淐高，親像磁窯的煙，遍山大振動。
EXO|19|19||哨角的聲愈鳴愈大，摩西講話，上帝出聲應伊。
EXO|19|20||耶和華降臨佇西奈山佇山尾溜，耶和華召摩西上山尾溜，摩西就上去。
EXO|19|21||耶和華對摩西講：「你落去禁戒百姓，驚了怹闖過界到耶和華遮來看，致到怹多多人死；
EXO|19|22||連親近耶和華的祭司也著家己分別做聖，驚了耶和華忽然出來拍怹。」
EXO|19|23||摩西對耶和華講：「百姓bē會上西奈山，因為你已經禁戒阮講：『著佇山的四圍設界限，分別伊做聖。』」
EXO|19|24||耶和華給伊講：「去啊，落去，你著及亞倫上來；獨獨祭司及百姓呣通闖過界上到耶和華面前，驚了伊忽然出來拍怹。」
EXO|19|25||摩西就落去，到百姓遐給怹講。
EXO|20|1||上帝吩咐諸個一切的話講：
EXO|20|2||「我是耶和華──你的上帝，曾導你對埃及地，對做奴才的家出來的。
EXO|20|3||「我以外你呣通有別個上帝。
EXO|20|4||「呣通為著家己雕刻偶像，不論天頂、地上，及地下、水內所有的物攏呣通做怹的像。
EXO|20|5||呣通敬拜怹，也呣通服事怹，因為我耶和華──你的上帝，斷斷呣容允用別個上帝匹配我。怨恨我者，我歸咎伊的罪，對父到子，到三四代；
EXO|20|6||疼我、守我誡命者，我施恩互伊，直到千代。
EXO|20|7||「呣通濫糝稱耶和華──你的上帝的名；因為濫糝稱伊的名的人，耶和華的確無掠伊做無罪。
EXO|20|8||「著記得安息日，守伊做聖。
EXO|20|9||六日內應該著磨做你一切的工，
EXO|20|10||獨獨第七日就是向耶和華──你的上帝來守的安息。此日你及你的子、查某子、奴僕、女婢、精牲，以及踮佇你中間的出外人，一切的工攏呣通做；
EXO|20|11||因為六日內，耶和華創造天、地、海，及彼中間萬物，第七日就息，所以耶和華賜福佇安息日，設立伊做聖。
EXO|20|12||「著孝敬你的老父你的老母，互你的日子佇耶和華──你的上帝所賞賜你的地得著久長。
EXO|20|13||「呣通害死人。
EXO|20|14||「呣通行姦淫。
EXO|20|15||「呣通偷提。
EXO|20|16||「呣通做假的干證陷害你的厝邊。
EXO|20|17||「呣通貪你的厝邊的厝；也呣通貪你的厝邊的某、奴僕、女婢、牛、驢，以及你的厝邊一切所有的。」
EXO|20|18||眾百姓看見雷鳴，閃爁、哨角的聲、閣山頂出煙，百姓一下看見就愕愕惙，遠遠徛啲，
EXO|20|19||對摩西講：「求你及阮講，阮欲聽；呣通上帝及阮講，驚了阮會死。」
EXO|20|20||摩西對百姓講：「呣免驚；因為上帝降臨是欲試驗恁，閣互恁時常敬畏伊，免得恁犯罪。」
EXO|20|21||對按呢百姓遠遠徛啲；摩西就行近密雲到上帝的所在。
EXO|20|22||耶和華對摩西講：「你著按呢給以色列人講：『恁已經家己看見我對天頂及恁講話。
EXO|20|23||恁呣通做別個上帝匹配我，呣通為家己做銀的上帝、金的上帝。
EXO|20|24||你著給我起土壇，佇彼頂面獻你的燒祭及平安祭、及你的牛、你的羊。見若我互人記念我的名的所在，我欲到你遐賜福你。
EXO|20|25||你若用石頭給我起壇，呣通用過拍的石來起，因為若佇彼頂面動你的家私，就拍垃墋伊。
EXO|20|26||也呣通用崎仔層上我的壇，免得露現你的下體。』」
EXO|21|1||「你佇百姓的面前所著立的法度是按呢：
EXO|21|2||你若買希伯來人做奴僕，伊欲服事你六年久；第七年伊通自由，白白出去。
EXO|21|3||伊若單身來就單身出去；伊若有某，伊的某就及伊出去。
EXO|21|4||伊的主人若給伊娶某，某給伊生子抑是查某子，某及子兒著歸主人，伊著單身出去。
EXO|21|5||設使奴僕明明講：『我疼我的主人及我的某、我的子兒，呣愛出去自由。』
EXO|21|6||伊的主人就著帶伊到官府遐，閣著導伊倚近門，抑是門豎，主人著用鑽仔鑽伊的耳仔，伊就永遠服事伊。
EXO|21|7||「人若賣查某子做女婢，伊無通親像奴僕按呢出去。
EXO|21|8||主人若定著收伊，後來看無中意，就著准伊贖身；主人已經騙伊，就無權通賣伊互外邦人。
EXO|21|9||主人若定著伊互家己的子，就著款待伊親像查某子。
EXO|21|10||若有閣娶一個，就伊的食、穿，及配合的事，猶原呣通減少。
EXO|21|11||若無對伊行此三項，伊就通白白出去，免用銀贖。」
EXO|21|12||「拍死人者，的確著互伊死。
EXO|21|13||人若呣是埋伏啲刣人，就是上帝交佇伊的手，我就給你設一個所在，伊通走去遐。
EXO|21|14||人若自專攻擊伊的厝邊，用詭譎的計謀，就若佇我的壇，亦著掠去互伊死。
EXO|21|15||「拍老父抑是老母者，的確著互伊死。
EXO|21|16||「拐人去賣者，抑是猶佇伊的手，的確著互伊死。
EXO|21|17||「咒詛老父抑是老母者，的確著互伊死。
EXO|21|18||「人若冤家，此個用石頭抑是拳頭拇拍彼個，猶無致到死，不過倒佇眠床，
EXO|21|19||若會閣起來倚柺仔出去，彼個拍伊的通算無罪；獨獨著賠伊bē做工的錢，也著給伊醫到攏好。
EXO|21|20||「人若用槌仔拍伊的奴僕抑是伊的女婢，致到連鞭死，伊的確著受刑罰。
EXO|21|21||若過一二日才死，就通免受刑罰，因為是伊的銀買的。
EXO|21|22||「人若相拍，傷害有娠孕的婦仁人，致到磕落娠，後來無別項的害，彼人著罰銀，照婦仁人的丈夫所定的，佇官府的面前互伊。
EXO|21|23||若有別項的傷害，就著用命賠命，
EXO|21|24||目睭賠目睭，嘴齒賠嘴齒，手賠手，
EXO|21|25||腳賠腳，燒賠燒，傷賠傷，拍賠拍。
EXO|21|26||「人若拍歹伊的奴僕抑是伊的女婢一蕊目睭，就著因為伊的目睭放伊去自由。
EXO|21|27||若拍落伊的奴僕抑是伊的女婢一支嘴齒，就著因為伊的嘴齒放伊去自由。」
EXO|21|28||「牛若觸死一個查甫人抑是一個婦仁人，著用石頭擲死彼隻牛，總是呣通食伊的肉；牛的主人算無罪。
EXO|21|29||設使彼隻牛平素會觸人，有人報伊的主人知，伊竟然無將牛關啲，致到觸死查甫人抑是婦仁人，就著用石頭擲死彼隻牛，牛的主人也著死。
EXO|21|30||若是擬定用銀贖生命，就著照所擬定的來贖伊的生命。
EXO|21|31||牛無論觸著人的子抑是查某子，著照此個例辦伊。
EXO|21|32||牛若觸著奴僕抑是女婢，著用銀三十舍客勒互怹的主人，也著用石頭擲死牛。
EXO|21|33||「人若掀開井，抑是掘井無蓋蓋，有牛抑是驢跋佇彼內面，
EXO|21|34||井的主人著賠，也著提銀互伊的主，死的精牲歸家己。
EXO|21|35||「此人的牛若觸著彼人的牛，致到死，怹著賣活的牛，價錢平分，死的牛也著平分。
EXO|21|36||人若知此隻牛平素會觸人，主人竟然無將牛關啲，伊就著用牛賠牛，死的牛歸家己。」
EXO|22|1||「人若偷牽牛抑是羊，無論刣，抑是賣，一隻牛著賠伊五隻，一隻羊著賠四隻。
EXO|22|2||賊若挖孔互人抵著，給伊拍死，就無算伊有拍死人的罪。
EXO|22|3||若日頭已經出，就算伊有拍死人的罪。賊的確著賠。若無通賠，賊著賣身，來抵伊所偷的。
EXO|22|4||若伊所偷的，豈採牛，抑是驢、羊，猶活佇伊的手，就著賠重倍。
EXO|22|5||「人若佇田裡抑是葡萄園放精牲，出在伊食別人的田，就著用家己的田裡上好的及葡萄園上好的來賠伊。
EXO|22|6||「若火燒莿帕，續燒著稻堆，抑是猶未割的稻，抑是田園，就起火的人的確著賠。
EXO|22|7||「人若將銀抑是物件交代厝邊顧守，諸個物若對彼人的家著賊偷，賊若掠著，賊著賠重倍；
EXO|22|8||賊若掠無著，彼個家主著到官府面前，看伊有提厝邊的物件抑無。
EXO|22|9||「見若有過失，豈採是為著牛、驢、羊，抑是為著衣裳，抑是甚麼失落的物，有人認得是伊的，雙旁的案件著到官府的面前，官府若斷定甚麼人有罪，彼人著賠伊的厝邊重倍。
EXO|22|10||「人若將驢，抑是牛，抑是羊，抑是別號精牲，交代厝邊顧守，精牲豈採死，抑是受傷，抑是互人牽去，無人看見，
EXO|22|11||二人的中間著指耶和華咒誓，呣曾提厝邊的物，原主就著息，顧守的人呣免賠。
EXO|22|12||精牲若對顧守的人遐互人偷去，伊就著賠原主；
EXO|22|13||若受野獸拆碎，顧守的人著帶伊來做證據，所拆碎的就呣免賠。
EXO|22|14||「人若對厝邊借甚麼物，所借的豈採受傷，抑是死，原主無相及佇啲，伊的確著賠；
EXO|22|15||若原主相及佇啲，伊就呣免賠；若是租的，也呣免賠，因為本有租錢。」
EXO|22|16||「人若引誘未受聘的查某囝仔，及伊同房，伊著聘伊做某。
EXO|22|17||若伊的老父決斷呣肯將查某子配伊，伊就著照在室女的聘禮，互伊銀。
EXO|22|18||「做尪姨者，著互伊死。
EXO|22|19||「見若及獸淫者，的確著互伊死。
EXO|22|20||「無專專祭祀耶和華，來祭祀別個上帝者，著滅伊。
EXO|22|21||「呣通欺負出外人，也呣通壓制伊，因為恁佇埃及地也曾做出外人。
EXO|22|22||呣通歹款待寡婦及孤兒；
EXO|22|23||若小可歹款待怹，怹求叫我，我的確欲聽怹的求叫，
EXO|22|24||也欲大受氣，用刀刣恁，互恁的某做寡婦，恁的子做孤兒。
EXO|22|25||「我的百姓中有喪鄉人及恁徛起，你若借伊銀，你呣通親像債主款待伊，也呣通提伊的利息。
EXO|22|26||你若提厝邊的衣裳做準當，日落就著還伊；
EXO|22|27||伊只有此件通蓋，是伊遮身軀的衫，若無，伊欲怎樣睏？伊求我，我欲聽，因為我是慈悲者。
EXO|22|28||「呣通誹謗官府，也呣通罵你的百姓的序大。
EXO|22|29||「你著對所收成的五穀及酒窟內所流出的酒提來獻，呣通延延。
EXO|22|30||「你著將頭上的子歸佇我。你的牛你的羊，也著按呢；七日通隨伊的母，第八日著歸佇我。
EXO|22|31||「恁著為著我做聖的百姓。所以，田裡野獸所拆裂的肉，恁呣通食，著㧒互狗。」
EXO|23|1||「呣通報揚謠言；呣通及歹人聯合做濫糝的干證。
EXO|23|2||呣通隨眾人行歹；佇相告的事呣通偏倚大旁，講伊的話來冤枉正直；
EXO|23|3||呣通佇相告的事袒護喪鄉人。
EXO|23|4||「若抵著你的對敵的牛抑是驢失迷路，的確著牽倒來交伊。
EXO|23|5||若看見怨恨你的人的驢背載壓倒，呣通行開，著及伊相及放驢所載的。
EXO|23|6||「喪鄉人有相告，你呣通偏斷。
EXO|23|7||著離開虛假的事遠遠。呣通刣無罪及義的人，因為歹人我的確無算伊做義。
EXO|23|8||呣通受賄賂；因為賄賂會互目睭金的人變睛暝，閣會將義人的話反倒轉。
EXO|23|9||「呣通壓制出外人；因為恁曾出外佇埃及地，知出外人的心。」
EXO|23|10||「六年內你著種作你的田園，收成土產，
EXO|23|11||獨獨第七年著互土地歇睏，無種作，互你的百姓中的喪鄉人有通食；所剩的，通互野獸食。你的葡萄園及橄欖園也著按呢。
EXO|23|12||「六日內你著做你的工，第七日著安息，互牛、驢通歇睏，也互女婢的子及出外人攏通養精力。
EXO|23|13||「見若我對恁講的話，恁著謹慎守。別個上帝的名，你呣通提起，也呣通講互人聽。」
EXO|23|14||「一年三擺，你著守節服事我。
EXO|23|15||亞筆月你出埃及，到定著的期，著守除酵節，七日久食無酵餅，照我所吩咐的。朝見我的人呣通空手。
EXO|23|16||閣有收割的節，就是你佇田裡栽種、對著磨得著起頭熟的土產。閣有收囥的節，就是年尾，恁收囥對田裡著磨所得著的。
EXO|23|17||一年三擺，你一切的查甫丁著到主耶和華的面前。
EXO|23|18||「祭祀我的牲禮，伊的血呣通參有酵的物來獻；也呣通將我節期牲禮的油留到過早起。
EXO|23|19||「地裡第一起頭熟的物，著送到耶和華──你上帝的厝。「煮山羊仔呣通用伊的母的奶。」
EXO|23|20||「看啊，我差我的使者佇你的頭前，佇路裡保護你，導你到我所備辦的地。
EXO|23|21||恁佇伊的面前著謹慎，聽趁伊的話，呣通違逆伊，伊無欲赦免恁的過失；因為伊奉我的名。
EXO|23|22||「你若實在聽趁伊的話，照我一切所講的去行，我就做你的仇讎的仇讎，你的對敵的對敵。
EXO|23|23||「我的使者欲行佇你的頭前，導你到亞摩利、赫、比利洗、迦南、希未，耶布斯許個族的地，我欲剪除怹。
EXO|23|24||怹的上帝你呣通跪拜，也呣通服事，呣通學怹的所做，著一盡毀滅怹，拍碎怹雕刻的柱。
EXO|23|25||恁著服事耶和華──恁的上帝，伊的確賜福佇你的米糧及你的水，閣我欲除去恁中間的破病。
EXO|23|26||也欲互你的境內無有磕落胎者，無有bē生者。我欲互你的歲壽滿足。
EXO|23|27||我欲做你的頭前，來示威，你所到的所在，許個百姓我欲互怹死無，閣欲互你一切的對敵越轉身逃走。
EXO|23|28||我欲差大隻蜂佇你的頭前，趕出希未人、迦南人、赫人離開你。
EXO|23|29||佇一年內我無欲對你的頭前一盡趕怹出，驚了土地拋荒，野獸加添多多來害恁。
EXO|23|30||我欲漸漸對恁的頭前趕怹出，聽候恁人額加添多多，來承受彼個地做業。
EXO|23|31||我欲定著你的境界，對紅海到非利士的海，閣對曠野到大河。因為我欲將彼所在徛起的百姓交佇恁的手，互你將怹對你的面前趕出。
EXO|23|32||呣通及怹以及怹的上帝立約。
EXO|23|33||呣通互怹徛起你的土地，驚了怹互你得罪我。你若服事怹的上帝，這欲做你的羅網。」
EXO|24|1||耶和華給摩西講：「你及亞倫、拿答、亞比戶，及以色列長老中七十人，攏著上到耶和華遮，遠遠仆落去拜。
EXO|24|2||獨獨摩西通親近耶和華；其餘呣通親近；百姓也呣通及伊上來。」
EXO|24|3||摩西到，將耶和華一切的話一切的法度講互百姓聽。眾百姓同聲應講：「耶和華所講的話，阮欲攏遵趁。」
EXO|24|4||摩西將耶和華的話攏寫起來。透早起來，佇山下起一座壇，照以色列十二支派竪(khiā)十二支柱，
EXO|24|5||閣差以色列中的少年人去獻燒祭，也用牛做平安祭獻互耶和華。
EXO|24|6||摩西將血的一半貯佇盆裡，一半灑佇壇裡；
EXO|24|7||閣提約的冊讀互百姓聽。怹講：「耶和華所講的，阮欲攏遵趁來行。」
EXO|24|8||摩西將血灑百姓，講：「看啊！這是立約的血，是耶和華照這一切的話及恁所立的。」
EXO|24|9||摩西、亞倫、拿答、亞比戶，及以色列長老中七十人，攏上去。
EXO|24|10||怹看見以色列的上帝，伊的腳下有親像平舖的藍寶石，親像天原質的光亮。
EXO|24|11||伊無出手害以色列尊貴的人。怹看見上帝；怹也食也飲。
EXO|24|12||耶和華給摩西講：「你上山就近我，踮佇遮，我欲將石碑及律法以及誠命，我所寫的賞賜你，通教示怹。」
EXO|24|13||摩西及跟隨伊的約書亞起來，摩西上上帝的山。
EXO|24|14||給長老講：「恁踮遮等阮，聽候阮倒轉來恁遮，看啊，亞倫、戶珥及恁佇啲。人若有代誌，通來尋怹。」
EXO|24|15||摩西上山，山有雲遮蓋。
EXO|24|16||耶和華的榮光停佇西奈山；雲遮伊六日久，第七日伊對雲中叫摩西。
EXO|24|17||耶和華榮光的款式，親像火燒佇山頂，以色列人親目看見。
EXO|24|18||摩西入雲中上山，摩西佇山頂四十日四十暝。
EXO|25|1||耶和華給摩西講：
EXO|25|2||「你給以色列人講，著獻禮物互我；見若心所甘願的，恁通給伊收來做禮物互我。
EXO|25|3||所著收的禮物：就是金、銀、銅、
EXO|25|4||藍色、紫色、朱紅色的料，幼苧，山羊毛，
EXO|25|5||染紅的公羊皮，海狗皮，皂莢柴，
EXO|25|6||點燈的油，芳芳的品料通做膏油來抹，也做芳香，
EXO|25|7||紅瑪瑙及別樣的寶石，通鑲以弗得及補𧞔。
EXO|25|8||怹著給我起聖的所在，互我通踮佇怹中間。
EXO|25|9||照我一切所指示你的，就是會幕的款式及內中器具款式，恁著照按呢來造。」
EXO|25|10||「怹著用皂莢柴做一個櫃，長二肘半，闊肘半，高肘半。
EXO|25|11||你著用好金包，內外攏著包，四圍著齒金線。
EXO|25|12||你著給伊鑄四個金環，安佇伊的四腳；此旁二環，彼旁二環。
EXO|25|13||著用皂莢柴做二支槓，用金包伊。
EXO|25|14||著將槓串佇櫃邊的環內，通用來扛櫃。
EXO|25|15||諸個槓著常常佇櫃的環內，呣通抽出來。
EXO|25|16||著用我所欲賞賜你的律法下佇櫃內。
EXO|25|17||著用好金做施恩所，長二肘半，闊肘半。
EXO|25|18||著用金做二個𠼻𡀔兵用拍的法做伊，佇施恩所的雙頭。
EXO|25|19||此頭做一個𠼻𡀔兵，彼頭做一個𠼻𡀔兵，雙頭的𠼻𡀔兵，及施恩所著歸塊做相連。
EXO|25|20||二個𠼻𡀔兵著高高展開翅，用怹的翅遮施恩所。怹的面著相對，𠼻𡀔兵的面著俯施恩所。
EXO|25|21||著將施恩所安佇櫃頂，閣將我所欲賞賜你的律法下佇櫃內。
EXO|25|22||我欲佇遐及你聚會，閣欲對施恩所頂就是對法櫃頂二個𠼻𡀔兵的中間，及你講我所欲吩咐你傳互以色列人一切的事。」
EXO|25|23||「你著用皂莢柴做一塊桌，長二肘，闊一肘，高肘半。
EXO|25|24||著用好金包，四圍齒金線。
EXO|25|25||桌的四圍，各做一巴掌闊的橫樑，橫樑頂四圍齒金線。
EXO|25|26||你著做四個金環，安佇伊的四腳的四角。
EXO|25|27||安環的所在著倚近橫樑，通串槓來扛桌。
EXO|25|28||著用皂莢柴做二支槓，用金包伊，通用來扛桌。
EXO|25|29||著做盤、碗、杯、瓶通來灌奠；攏著用好金做。
EXO|25|30||桌頂常常下排列的餅，佇我的面前。」
EXO|25|31||「你著用好金做一個燈台。燈台的座及中柱，伊的杯，伊的木，伊的花，攏用拍的法做歸座。
EXO|25|32||佇伊的邊仔著分出六枝；燈台的此旁著有三枝，燈台的彼旁著有三枝。
EXO|25|33||此旁每枝有三個杯，款式親像杏花，有木、有花；彼旁每枝也有三個杯，款式親像杏花，有木，有花。對燈台分出的六枝攏是按呢。
EXO|25|34||燈台柱有四個杯，款式親像杏花，有伊的木，及伊的花。
EXO|25|35||二枝的下面有一木及伊相連。閣二枝的下面有一木及伊相連。閣二枝的下面有一木及伊相連。燈台所出的六枝攏是按呢。
EXO|25|36||許個木及許個枝攏及伊連做一個，攏用好金照拍的法做。
EXO|25|37||著給伊做七個燈盞。著點許個燈，互伊照光佇對面。
EXO|25|38||燈台的剪及伊的盤攏著用好金做伊。
EXO|25|39||做燈台及這一切的器具用好金一他連得。
EXO|25|40||你著謹慎做諸個物件，攏著照佇山頂指示你的款式。」
EXO|26|1||「你做會幕著用十幅的帳。諸個帳是用過紡的幼苧及藍色、紫色、朱紅色的料，也用奇巧的工織成𠼻𡀔兵來做的。
EXO|26|2||每幅帳著長二十八肘，闊四肘，帳攏著一樣的寸尺。
EXO|26|3||此五幅帳著逐幅相連；彼五幅帳也著逐幅相連。
EXO|26|4||佇此個相連的帳路尾幅的邊仔著做藍色的紐襻；佇彼個相連的帳路尾幅的邊仔亦著按呢做。
EXO|26|5||你佇此領帳做五十個紐襻；閣佇第二領帳，相連的邊仔，也做五十個鈕襻，紐襻攏著二個二個相對。
EXO|26|6||閣著做五十個金鈎來鈎，互帳相連，就成做一個會幕。
EXO|26|7||「你著用山羊毛織十一幅的帳，做會幕頂的布棚。
EXO|26|8||每幅帳著長三十肘，闊四肘；十一幅帳攏著一樣的寸尺。
EXO|26|9||著將五幅帳連做一幅，閣將六幅帳連做一幅，彼個第六幅的一半互伊垂落佇布棚的頭前。
EXO|26|10||佇此個相連的帳路尾幅的邊仔著做五十個紐襻；佇彼個相連路尾幅的邊仔也做五十個紐襻。
EXO|26|11||閣著做五十個銅鈎，鈎佇紐襻，互布棚連做一個。
EXO|26|12||布棚的帳所剩垂落來，就是所剩彼個半幅帳，著垂佇會幕後。
EXO|26|13||布棚的帳所剩的長，此旁一肘，彼旁一肘，著垂佇會幕的雙旁來遮伊。
EXO|26|14||閣著用染紅公的羊皮做布棚的蓋；閣用海狗皮做蓋佇頂面。
EXO|26|15||「你著用皂莢柴做會幕豎的板。
EXO|26|16||豎的板長十肘，闊一肘半；
EXO|26|17||逐塊板著有二個榫相排。會幕一切的板攏著照按呢做。
EXO|26|18||著做會幕的板，南旁的南勢二十塊板。
EXO|26|19||佇諸個二十塊板的下面著做四十個銀臼，一塊板的下面有二個臼來穿伊二支榫，閣一塊板的下面也有二個臼來穿伊二支榫。
EXO|26|20||會幕第二面，就是北面，也著做板二十塊，
EXO|26|21||及怹的銀臼四十個；此個板的下面有二個臼，彼個板的下面也有二個臼。
EXO|26|22||會幕的後面，就是西面，著做六塊板。
EXO|26|23||會幕後面的二個角頭著做二塊板。
EXO|26|24||板的下長二個相同，直到頂面第一個環攏是完整的；二塊攏是按呢欲做角頭的路用。
EXO|26|25||著有八個板及十六個銀臼；此個板的下面有二個臼，彼個板的下面也有二個臼。
EXO|26|26||「你著用皂莢柴做橫楗：
EXO|26|27||為著會幕此旁的板做五支，為著會幕彼旁的板做五支，閣為會幕後的西面做五支。
EXO|26|28||板的對中彼支橫楗，著對此頭透到彼頭。
EXO|26|29||板著用金包，閣著做板的金環來套楗；楗也著用金包。
EXO|26|30||著照佇山頂指示你的款式起會幕。
EXO|26|31||「你著用藍色、紫色、朱紅色的料，及過紡的幼苧織帳簾，此個帳簾用奇巧的工織成𠼻𡀔兵來做的。
EXO|26|32||你著用皂莢柴做四支柱，用金包伊來吊帳簾，柱的鈎著金的，柱佇四個銀臼頂。
EXO|26|33||你吊帳簾著佇鈎的下底的所在，將法櫃扛入帳簾內；此個帳簾是給恁隔開聖所及至聖所。
EXO|26|34||閣著將施恩所安佇至聖所內的法櫃頂，
EXO|26|35||你著用桌下佇帳簾外，也用燈台下佇會幕的南勢；及桌相對，彼個桌著下佇北勢。
EXO|26|36||「你著用藍色、紫色、朱紅色的料，及過紡的幼苧，用綉(siù)花的工做布棚門的門簾。
EXO|26|37||著用皂莢柴給門簾做五支柱，用金包伊。柱的鈎著金的；閣著給柱鑄五個銅臼。」
EXO|27|1||「你著用皂莢柴做壇。長五肘，闊五肘，此個壇是四方的，高三肘。
EXO|27|2||著佇壇的四角頭做四支角，及壇相連做一個，用銅包伊。
EXO|27|3||著做盆，來收伊的灰，閣做伊的托仔、伊的盤、伊的叉、伊的火鼎；伊一切的器具攏用銅做。
EXO|27|4||著用銅給伊做一個網，佇網的四角做四個銅環，
EXO|27|5||用網下佇壇四面圍腰板的下面，互網透到壇的半腰。
EXO|27|6||著用皂莢柴給壇做槓，用銅包伊。
EXO|27|7||許個槓著串佇環內槓著佇壇的雙旁，來扛伊。
EXO|27|8||著用板做壇，中央空殼，攏著照山頂指示你的款式來做。」
EXO|27|9||「你著做會幕的場。場的南面的南勢著用過紡的幼苧做帷佇一旁，長一百肘。
EXO|27|10||伊的柱二十支，銅臼二十個。柱的鈎及橫杆攏著用銀做伊。
EXO|27|11||北面也著有帷，長一百肘，伊的柱二十支，銅臼二十個。柱的鈎及橫杆攏著用銀做。
EXO|27|12||場的西面著有帷，闊五十肘，帷的柱十支，臼十個。
EXO|27|13||場的東面的東勢闊五十肘。
EXO|27|14||門此旁的帷著十五肘，帷的柱三支，臼三個，
EXO|27|15||門彼旁的帷也著十五肘，帷的柱三支，臼三個。
EXO|27|16||場的門著有門簾，闊二十肘，著用藍色、紫色、朱紅色的料，及過紡的幼苧，用綉(siù)花的工做，柱四支，臼四個。
EXO|27|17||場四圍一切的柱攏著有銀的橫杆，銀的鈎，銅的臼。
EXO|27|18||場的長一百肘，闊逐面五十肘，高五肘，帷著用過紡的幼苧做，伊的臼攏用銅做。
EXO|27|19||會幕所用逐項的器具，及所釘的釘，以及場內所釘的釘，攏著用銅做。」
EXO|27|20||「你著吩咐以色列人，將彼個為著欲照光所夾清的橄欖油提來互你，互燈常常點啲。
EXO|27|21||佇會幕中法櫃前的帳簾外，亞倫及伊的子，對下昏到天光，著佇耶和華面前料理伊。是做以色列人代代永遠的例。」
EXO|28|1||「你著對以色列人的中間，互你的兄亞倫及伊許個子來你遮，通做祭司服事我，就是亞倫及亞倫的子拿答、亞比戶、以利亞撒、以他瑪。
EXO|28|2||你著給你的兄亞倫做聖的衫，互伊榮光閣媠。
EXO|28|3||閣著吩咐一切心有智慧者，就是我用智慧的神所充滿的人，給亞倫做衫，分別伊做聖，通做祭司服事我。
EXO|28|4||怹所著做的衫就是補𧞔、以弗得、外袍、有花的內衫、帽、腰帶，怹著給你的兄亞倫及伊的子做聖的衫，互伊做祭司來服事我。
EXO|28|5||怹著用金及藍色、紫色、朱紅色的料，及幼苧做伊。
EXO|28|6||「怹著用金及藍色、紫色、朱紅色的料，及過紡的幼苧，用奇巧的工做以弗得。
EXO|28|7||著有披肩二塊，連佇雙旁，互伊相連。
EXO|28|8||以弗得頂面奇巧的工所織的帶，著及伊同一樣的做法，互伊相連做一個，用金及藍色、紫色、朱紅色的料，以及過紡的幼苧做的。
EXO|28|9||著提二塊紅瑪瑙，佇頂面刻以色列諸個子的名：
EXO|28|10||六個名佇此塊寶石，其餘六個名佇彼塊寶石，攏照怹出世的次序。
EXO|28|11||著用刻寶石的手工，親像刻印，照以色列諸個子的名，刻此二塊寶石，入佇金槽裡。
EXO|28|12||著將此二塊寶石安佇以弗得的披肩頂，為以色列人做紀念石。亞倫著佇二個肩頭背怹的名，佇耶和華的面前做紀念。
EXO|28|13||著用金做二塊槽，
EXO|28|14||閣用好金，親像拍索仔，來做二條鍊仔，將諸個拍成的鍊仔，安佇許個槽裡。」
EXO|28|15||「你著用奇巧的工做一個判斷的補𧞔。著及以弗得同一樣的做法：用金及藍色、紫色、朱紅色的料，以及過紡的幼苧做伊。
EXO|28|16||補𧞔著四方，拗雙重，長一剽(liah)，闊一剽(liah)。
EXO|28|17||你著入諸個寶石佇伊的頂面，有寶石四鑆(chōa)：一鑆(chōa)是紅寶石、黃玉、赤玉，這是第一鑆(chōa)；
EXO|28|18||第二鑆(chōa)是綠寶石、藍玉、金鋼石；
EXO|28|19||第三鑆(chōa)是紫色的瑪瑙、白瑪瑙、紫色水晶；
EXO|28|20||第四鑆(chōa)是青玉、紅瑪瑙、碧玉。這攏著入佇金槽內。
EXO|28|21||諸個寶石照以色列的子的名共十二塊，親像刻印，每塊刻一個名為著十二支派來做伊。
EXO|28|22||著用好金拍鍊仔親像索仔安佇補𧞔。
EXO|28|23||佇補𧞔著做二個金環，將此二個環安佇補𧞔的雙頭。
EXO|28|24||著將所拍彼二條金鍊仔，連佇補𧞔雙頭二個環。
EXO|28|25||用所拍二條鍊仔的雙頭連佇二個槽，安佇以弗得披肩的頭前。
EXO|28|26||你著做二個金環，下佇補𧞔雙頭的墘，近以弗得向內彼旁。
EXO|28|27||閣著做二個金環，安佇以弗得披肩下面的頭前，倚近相連的所在，佇以弗得奇巧的工所織的帶的頂面。
EXO|28|28||怹著用藍色的幼帶將補𧞔的環及以弗得的環縛相連，互伊粘佇以弗得奇巧的工所織的帶，互補𧞔及以弗得無離縫。
EXO|28|29||亞倫入聖所的時，著將判斷的補𧞔，所刻以色列的子的名，帶佇伊的胸前，佇耶和華的面前常常做紀念。
EXO|28|30||你著將烏陵及土明下佇判斷的補𧞔內；亞倫到耶和華面前的時，許個著佇伊的胸前，亞倫著佇耶和華的面前常常將以色列的判斷掛佇胸前。」
EXO|28|31||「你著做以弗得內面的外袍，歸領是藍色的。
EXO|28|32||袍頂面的對中，著為著頭殼留一個領孔，孔的周圍織領緣，親像戰甲的領孔，免得破裂。
EXO|28|33||袍周圍的下腳裒著用藍色、紫色、朱紅色的料做石榴。佇袍周圍，石榴的中間著有金瑊鈴：
EXO|28|34||一粒金瑊鈴一粒石榴，佇袍周圍的下腳裒。
EXO|28|35||亞倫服事的時著穿伊。伊入聖所到耶和華面前，以及出來的時，有聲通聽見，互伊免死。
EXO|28|36||「著用好金做一個牌，照刻印的法度刻佇伊的頂面講『做聖歸耶和華』。
EXO|28|37||著用一條藍色的幼帶，將伊縛佇帽頂就是佇帽的頭前。
EXO|28|38||此個牌著佇亞倫的頭額，互亞倫擔當聖物的罪；就是以色列人佇一切聖的禮物所分別做聖者。此個牌著常常佇伊的頭額，互怹佇耶和華面前得著接納。
EXO|28|39||著用幼苧織有鑆(chōa)的內衫，著用幼苧布做帽，閣用綉(siù)花的工做腰帶。
EXO|28|40||「你著給亞倫諸個子做內衫、做腰帶、做包頭殼的巾，互怹榮光閣媠。
EXO|28|41||著將諸個給你的兄亞倫及伊的子穿，閣用油抹怹，行設立的禮，分別怹做聖，互怹做祭司來服事我。
EXO|28|42||著給怹做幼苧布的褲，遮怹的下體；褲著對腰到大腿。
EXO|28|43||亞倫及伊的子入會幕，抑是就近壇，欲佇聖所服事的時著穿伊，免得怹擔當罪來死。這是欲給亞倫及伊的後裔做永遠的例。」
EXO|29|1||「你分別怹做聖，做祭司服事我，著按呢行：取一隻公的牛仔，二隻無瑕疵公的綿羊，
EXO|29|2||閣無酵餅及攪油的無酵餅，及抹油無酵的薄餅；攏著用好的麵粉做的。
EXO|29|3||諸個餅著下佇一腳筐，貯佇筐裡帶來，閣牽彼隻公的牛及二隻公的綿羊來。
EXO|29|4||著互亞倫及伊許個子到會幕的門口，用水洗怹。
EXO|29|5||著提許個衣服來，將內衫及以弗得內面的外袍，及以弗得，連補𧞔給亞倫穿，也用奇巧的工所織以弗得的帶給伊縖。
EXO|29|6||用帽戴佇伊的頭殼，將聖的冕旒褡佇帽的頂面，
EXO|29|7||著用抹的油倒佇伊的頭殼來抹伊。
EXO|29|8||著互伊的子來，給怹穿內衫。
EXO|29|9||閣用帶縖亞倫及伊許個子，給怹包頭殼的巾，怹照永遠的例得著祭司的職。閣著給亞倫及伊許個子行設立的禮。
EXO|29|10||「你著牽彼隻公的牛到會幕前，亞倫及伊許個子著按手佇牛的頭殼頂。
EXO|29|11||你著佇耶和華的面前，佇會幕的門口，刣彼隻牛。
EXO|29|12||取伊的血淡薄，用指頭仔抹佇壇的四角，將血攏傾佇壇腳裡。
EXO|29|13||著將一切五臟的油及肝頂的網紗，及二粒腰子以及腰子的油，攏燒佇壇頂。
EXO|29|14||獨獨牛的肉，及伊的皮，伊的糞攏著用火燒佇營外。是做贖罪祭。
EXO|29|15||「你著牽一隻公的綿羊來，亞倫及伊許個子著按手佇彼隻羊的頭殼頂。
EXO|29|16||著刣彼隻羊，將伊的血灑佇壇的四圍。
EXO|29|17||著將羊切一塊一塊，洗五臟及腿，橐佇切歸塊的肉及頭的頂面。
EXO|29|18||著將歸隻羊燒佇壇頂，是獻互耶和華的燒祭，是芳芳的用火燒互耶和華的祭。」
EXO|29|19||「你著將第二隻公的綿羊牽來，亞倫及伊許個子著按手佇羊的頭殼頂。
EXO|29|20||你著刣彼隻羊，取伊的血淡薄抹佇亞倫正旁的耳仔垂，及伊諸個子正旁的耳仔垂，閣抹佇怹正手的大哺拇及正腳的大哺拇；閣將血灑佇壇的四圍。
EXO|29|21||你著取壇頂的血淡薄及抹的油灑佇亞倫及伊的衫，閣灑佇伊的子及伊的子的衫，伊及伊的衫，伊的子及伊的子的衫攏分別做聖。
EXO|29|22||「閣著取彼隻羊的油及伊的肥的尾，及蓋五臟的油及肝頂的網紗，二粒腰子以及腰子的油及正旁的腿，這是成設立的禮的羊。
EXO|29|23||閣對彼奇下佇耶和華的面前貯無酵餅的筐仔內提一塊餅，一塊攪油的餅，一塊薄餅，
EXO|29|24||攏下佇亞倫的手及伊的子的手，搖佇耶和華的面前，做搖祭。
EXO|29|25||你著對怹的手接來，燒佇壇頂燒祭的頂面做芳芳佇耶和華的面前，是用火燒互耶和華的祭。
EXO|29|26||「亞倫受設立的禮所獻公的羊你著取伊的胸，搖佇耶和華的面前，做搖祭，這是你的份額。
EXO|29|27||行設立的禮所獻公的羊，彼個搖祭的胸及舉祭的腿，就是所搖的、所舉起的，你著分別伊做聖，就是屬佇亞倫及伊許個子的，
EXO|29|28||這著做亞倫及伊的子孫對以色列人所得著永遠的份額，因為是舉祭。著對以色列人平安祭的中間做舉祭，就是怹獻互耶和華的舉祭。
EXO|29|29||「亞倫的聖衫著留互伊後代的子孫，通穿伊來受抹油，也穿伊來受設立。
EXO|29|30||伊的子彼個續接伊當祭司的，逐擺入會幕佇聖所服事的時，著穿七日久。
EXO|29|31||「行設立的禮所獻公的羊的肉，你著佇聖的所在煮伊。
EXO|29|32||亞倫及伊的子著佇會幕的門口食此隻羊的肉及筐仔內的餅。
EXO|29|33||怹著食所用來贖罪的物，互怹擔當職，也分別怹做聖；獨獨外人呣通食，因為這是聖物。
EXO|29|34||彼個行設立的禮所獻的肉抑是餅，若有留到隔早起的，你著將所留的用火燒伊，呣通食伊，因為是聖的物。
EXO|29|35||「你著照我一切所吩咐的行佇亞倫及伊的子，行設立的禮著七日久。
EXO|29|36||逐日著獻公的牛一隻做贖罪祭。你為壇贖罪的時，就互伊清氣；也著給伊抹油，分別伊做聖。
EXO|29|37||你著為壇贖罪七日久，互伊成聖，壇就成做至聖。見若摸著伊的攏分別做聖。」
EXO|29|38||「你所著獻佇壇裡的是諸個就是未滿年的羊仔二隻，逐日著獻；
EXO|29|39||早起時著獻一隻，黃昏的時著獻彼隻。
EXO|29|40||你著用幼的麵粉一伊法十份的一，用夾好的油一欣四份的一調和的，及一隻羊仔相同獻，閣用酒一欣四份的一做灌奠。
EXO|29|41||猶彼隻的羊仔著佇黃昏的時來獻，著照早起時的素祭及灌奠的禮料理伊，做芳芳用火燒來獻互耶和華的祭。
EXO|29|42||這欲佇耶和華的面前、佇會幕的門口，做恁逐世代常常獻的燒祭。我欲佇遐及恁相會，及你講話。
EXO|29|43||我欲佇遐及以色列人相會，會幕就欲因為我的榮光成做聖。
EXO|29|44||我欲互會幕及壇做聖，也欲互亞倫及伊許個子做聖，做祭司來服事我。
EXO|29|45||我欲踮佇以色列人的中間，做怹的上帝。
EXO|29|46||怹欲知我是耶和華──怹的上帝，是導怹出埃及地，通互我踮佇怹中間。我是耶和華──怹的上帝。」
EXO|30|1||「你著做一座壇通燒香用皂莢柴做伊。
EXO|30|2||長一肘，闊一肘，款式四方的，高二肘；伊許個角著及壇連做一塊。
EXO|30|3||壇及伊的頂面及伊的四圍，及伊許個角，攏用好金包伊；也著佇伊的四圍齒金線。
EXO|30|4||你著做二個金環安佇齒線的下面，著做佇壇的雙旁，二支橫杆的頂面，諸個環著做串槓的路用，通扛壇。
EXO|30|5||著用皂莢柴做槓，用金包怹。
EXO|30|6||你著用壇下佇倚近法櫃的帳簾前，佇法櫃頂施恩所的頭前，就是我欲及你相會的所在。
EXO|30|7||亞倫佇壇頂著燒芳料所做的香；逐早起伊整頓燈的時，著燒伊。
EXO|30|8||到黃昏亞倫點燈的時，也著燒伊，是做恁逐世代常常燒的香，佇耶和華的面前。
EXO|30|9||佇此個壇頂呣通獻別號的香，也呣通獻燒祭及素祭，也呣通灌奠佇伊的頂面。
EXO|30|10||亞倫著一年一擺佇壇頂的角贖罪。伊一年一擺著用贖罪祭的血佇壇頂贖罪，逐世代著按呢。此個壇佇耶和華的面前做至聖。」
EXO|30|11||耶和華吩咐摩西講：
EXO|30|12||「你算以色列人的人額，照怹中間所上算者，你算怹的時，怹逐人著為著家己的生命用贖回的價錢獻互耶和華，免得你算怹的時佇怹中間有災禍。
EXO|30|13||見若過去歸佇許個上算者，逐人著照聖所的秤，提出半舍客勒的銀；此半舍客勒是獻互耶和華的（一舍客勒是二十個季拉）。
EXO|30|14||見若過去歸佇許個上算者，對二十歲以上的，著將此個獻互耶和華。
EXO|30|15||為著贖回恁的生命將此個獻互耶和華的時，好額人呣通出卡多，喪鄉人也呣通出卡少，逐人準準出半舍客勒。
EXO|30|16||你著對以色列人收此個贖回的銀，做會幕的路用，通佇耶和華的面前為以色列人做紀念，來贖回恁的生命。」
EXO|30|17||耶和華吩咐摩西講：
EXO|30|18||「你著用銅做洗盪的盆，伊的座也著用銅做通用伊洗盪。著下伊佇會幕及壇的中間，內面著貯水。
EXO|30|19||亞倫及伊的子欲佇遐洗怹的手怹的腳。
EXO|30|20||怹入會幕，抑是就近壇前服事用火燒祭服事耶和華的時，著用水洗，免得死無。
EXO|30|21||怹著按呢洗手洗腳免得死無。這是做怹定著的例就是做伊及伊的後裔逐世代永遠的例。」
EXO|30|22||耶和華閣吩咐摩西講：
EXO|30|23||「你著取上品的香料，就是專的沒藥五百舍客勒，芳的肉桂一半，就是二百五十，芳的菖蒲二百五十，
EXO|30|24||沈香五百，攏照聖所的秤，及橄欖油一欣，
EXO|30|25||你著用伊做通抹的聖油就是照做芳味的法調和伊，是欲做通抹的聖油。
EXO|30|26||著用此個油抹會幕及法櫃，
EXO|30|27||桌及桌頂一切的器具，燈台及燈台的器具，以及香壇、
EXO|30|28||燒祭的壇，及伊一切的器具，洗盪的盆及伊的座。
EXO|30|29||你著互怹做聖，互怹成做至聖；見若摸著伊的攏分別做聖。
EXO|30|30||你著用油抹亞倫及伊許個子，互怹做聖，通做祭司來服事我。
EXO|30|31||你著給以色列人講：『此個油，欲做我的聖油做抹的路用到恁逐世代。
EXO|30|32||呣通倒佇人的身軀，也呣通照此個調和的法做及此個相親像的。此個油是聖，恁也著掠伊做聖。
EXO|30|33||見若調和及此個相親像，抑是用伊抹佇外人的身軀的，欲對伊的百姓的中間受剪除。』」
EXO|30|34||耶和華對摩西講：「你著取芳的香料，就是哪噠、柢茴力、赫比拿；諸個芳芳的香料及清的乳香逐樣秤平重。
EXO|30|35||你著用諸個做香，照做芳味的法來做芳料用鹽調和，互伊清氣閣聖。
EXO|30|36||此個香你著提淡薄，舂互伊真幼，下佇會幕內、法櫃前，我欲佇遐及你相會。恁著掠伊做至聖。
EXO|30|37||恁所做的香呣通照此個調和的法為著家己來做；恁著掠伊做聖，歸佇耶和華。
EXO|30|38||見若做親像此款的香，愛欲鼻芳的，欲對伊的百姓中受剪除。」
EXO|31|1||耶和華對摩西講：
EXO|31|2||「看啊，猶大支派，戶珥的孫、烏利的子比撒列，我已經指名來召伊。
EXO|31|3||我用上帝的神充滿伊，互伊有智慧，有聰明，有知識，會做逐樣的工，
EXO|31|4||會想出奇巧的工，來做金、銀、銅許個物，
EXO|31|5||也會刻寶石來入伊，也會刻柴，會做逐樣奇巧的工。
EXO|31|6||我也派但的支派、亞希撒抹的子亞何利亞伯及伊相及做。見若心內有智慧的，我閣賞賜智慧佇怹的心，互怹會做我一切所吩咐你的，
EXO|31|7||就是會幕、法櫃，及彼頂面的施恩所，以及布棚一切器具，
EXO|31|8||桌及桌頂的的器具，好金的燈台及伊一切的器具以及香壇，
EXO|31|9||燒祭的壇及伊一切的器具，以及洗盪的盆及伊的座，
EXO|31|10||精工的衣服，祭司亞倫的聖衫及伊的子的衫互怹做祭司來服事，
EXO|31|11||通抹的油以及聖所所用芳料的香；照我一切所命令你的，怹著做。」
EXO|31|12||耶和華吩咐摩西講：
EXO|31|13||「你著吩咐以色列人講：『恁的確著守我許個安息日；因為這是我及恁的中間的證據，到佇恁逐世代，互恁知我──就是耶和華互恁成聖的。
EXO|31|14||所以恁著守安息日，因為是恁的聖日。見若犯著此日者，著互伊死；凡若佇此日做工者，著對伊的百姓中受剪除。
EXO|31|15||六日著做工，獨獨第七日是安息的大日，是耶和華的聖日。凡若佇安息日做工者，的確著互伊死。』
EXO|31|16||所以，以色列人著守安息日代代謹慎此個安息日做永遠的約。
EXO|31|17||這是我及以色列人中間永遠的證據；因為六日內耶和華創造天地，第七日就歇睏來清閒。」
EXO|31|18||耶和華佇西奈山及摩西講話明白，就將二塊約碑互伊，是上帝用指頭仔寫的石碑。
EXO|32|1||百姓看見摩西延延無落山，百姓就聚集到亞倫遐，對伊講：「起來！給阮妝上帝，通行佇阮的頭前；因為彼個摩西，就是導阮對埃及地出來彼個人，阮呣知伊抵著甚麼。」
EXO|32|2||亞倫對怹講：「恁的某、恁的子、查某子、耳仔所掛的金環剝伊，提來互我。」
EXO|32|3||百姓就攏剝怹耳仔裡的金環，提來互亞倫。
EXO|32|4||亞倫對怹的手接來，鑄一隻牛仔，用扦刀仔雕刻伊。怹就講：「以色列啊，這是你的上帝導你出埃及地的。」
EXO|32|5||亞倫看了，就佇牛仔的面前起壇，亞倫閣宣佈講：「明仔日著守節服事耶和華。」
EXO|32|6||隔日清早，怹起來獻燒祭及平安祭，百姓就坐啲飲食，起來滾笑。
EXO|32|7||耶和華對摩西講：「去啊，你落去，因為你的百姓，就是對埃及地導出來的，已經敗壞家己。
EXO|32|8||怹緊緊離開我所吩咐怹的路，為家己鑄成一隻牛仔，跪拜伊獻祭伊，講：『以色列啊，這就是導你出埃及地的上帝。』」
EXO|32|9||耶和華對摩西講：「我看此個百姓，看啊，是頷頸硬的百姓。
EXO|32|10||你今出在我，我欲大受氣怹，滅無怹，用你成做大國。」
EXO|32|11||摩西就對伊的上帝──耶和華求情講：「耶和華啊，你啥事大受氣你的百姓啊？是你用大氣力大權能的手對埃及地導出來的。
EXO|32|12||啥事互埃及人有話講『伊導怹出去，是欲害怹，害死怹佇山中，對地上除滅怹』？求你回心轉意，息你的大受氣，無降災禍互你的百姓。
EXO|32|13||紀念你的奴僕亞伯拉罕、以撒、以色列。你曾指家己對怹咒誓講：『我欲互恁的後裔親像天頂的星許多，閣我所講此個全地，我欲賞賜恁的後裔，欲做怹永遠的業。』」
EXO|32|14||對按呢耶和華退悔，無降落伊前所講的災禍互伊的百姓。
EXO|32|15||摩西越轉身落山，手提二塊約碑。諸個碑二面攏有寫，此面彼面攏有寫字，
EXO|32|16||碑是上帝做的，字是上帝寫的，刻佇碑裡。
EXO|32|17||約書亞一下聽見百姓喊嘩的聲，就對摩西講：「佇營中有交戰的聲。」
EXO|32|18||伊講：「我所聽見呣是刣贏得勝的聲，也呣是刣輸喉叫的聲，就是唱歌的聲。」
EXO|32|19||行近營盤看見牛仔，閣看見人啲跳舞，摩西就大受氣，對伊的手㧒二塊石碑折佇山腳，
EXO|32|20||閣將怹所鑄的牛仔用火燒，研做粉，撒佇水面，互以色列人飲伊。
EXO|32|21||摩西對亞倫講：「此個百姓對你做甚麼？你才互怹陷落重罪！」
EXO|32|22||亞倫講：「我的主莫得大受氣。諸個百姓決意做歹，是你所知的。怹對我講：『你給阮妝上帝，通行
EXO|32|23||佇阮的頭前；因為彼個摩西就是導阮對埃及地出來彼個人，阮呣知伊抵著甚麼。』
EXO|32|24||我對怹講：『見若有金的剝起來』，怹將金互我。我㧒伊佇火裡，此隻牛仔就出來。」
EXO|32|25||摩西看見百姓放縱（因為亞倫放出在怹，互怹佇對敵的中間受譏刺），
EXO|32|26||摩西徛佇營盤的門，講：「是誰倚耶和華者，通來我遮！」利未人就攏聚集佇伊遐。
EXO|32|27||伊對怹講：「耶和華──以色列的上帝按呢講：『恁逐人著插刀佇大腿裡，往來佇營中，對此個門到彼個門，逐人刣死伊的兄弟及伊的同伴以及伊的厝邊。』」
EXO|32|28||利未人照摩西的話行。彼日百姓中死者約略三千人。
EXO|32|29||摩西講：「恁獻家己互耶和華，逐人攻擊伊的子，伊的兄弟，今仔日得著伊賜福恁。」
EXO|32|30||過日，摩西對百姓講：「恁有犯重罪。我今欲上去耶和華遐，豈採通給恁贖罪。」
EXO|32|31||摩西倒轉到耶和華遐，講：「唉啊！此個百姓犯重罪，為家己做金的上帝。
EXO|32|32||今你若欲赦免怹的罪……若呣，求你對你所寫的冊擦去我的名。」
EXO|32|33||耶和華對摩西講：「甚麼人得罪我，就對我的冊擦伊的名。
EXO|32|34||今你去導此個百姓，去我所給你講的所在；看啊，我的使者欲行佇你的頭前；獨獨到我辦罪的日，我欲辦怹的罪。」
EXO|32|35||耶和華降災禍互百姓因為怹造牛仔就是亞倫所造的。
EXO|33|1||耶和華對摩西講：「我曾咒誓應允亞伯拉罕、以撒、雅各，講：『欲將土地賞賜你的後裔。』今你去啊，你及你對埃及地所導出來的百姓，著對遮上去彼個地。
EXO|33|2||我欲差使者佇你的頭前，我欲趕出迦南、亞摩利、赫、比利洗、希未、耶布斯許個族，
EXO|33|3||導你到流奶及蜜的地。因為我呣及你上去；為著你是頷頸硬的百姓，驚了我佇路裡滅無你。」
EXO|33|4||百姓聽見此個歹消息就憂悶，無人妝飾。
EXO|33|5||耶和華對摩西講：「你著給以色列人講：『恁是頷頸硬的百姓，我若一目nih久到恁中間，我的確剿滅恁。今著將恁身軀的妝飾剝起來，我就知我欲怎樣款待恁。』」
EXO|33|6||以色列人對佇何烈山以後，就將身軀的妝飾褪起來。
EXO|33|7||摩西將布棚搭佇營外，離開營有許遠，伊稱此個布棚做會幕。凡若尋求耶和華的人，就到營外的會幕遐。
EXO|33|8||當摩西出去到布棚的時，眾百姓就攏起來，逐人徛佇怹的布棚口，啲看摩西，到伊入布棚。
EXO|33|9||摩西入布棚的時，雲柱就落來，徛(khiā)佇布棚的門前，耶和華就及摩西講話。
EXO|33|10||眾百姓看見雲柱徛佇布棚的門前，百姓就攏起來，逐人佇怹的布棚門口跪拜。
EXO|33|11||耶和華及摩西面對面講話，親像人及朋友講話一般樣。摩西倒轉來營內，獨獨跟隨伊的少年人嫩的子約書亞無離開布棚。
EXO|33|12||摩西對耶和華講：「看啊，你對我講：『將此個百姓導上去』，總是無互我知你欲差是誰及我相及去，只有講：『我用名揀召你，你佇我的面前也得著恩典。』
EXO|33|13||我今若佇你的面前得著恩典，求你將你的路指示我，互我識你，通佇你的面前得著恩典。你著數念此族是你的百姓。」
EXO|33|14||耶和華講：「我欲親身及你去，互你平安。」
EXO|33|15||摩西對伊講：「你若無親身及我去，就呣通導阮對遮上去。
EXO|33|16||對怎樣會知我及你的百姓佇你的面前得著恩典？豈呣是對你及阮相及去、互我及你的百姓佇地上萬百姓有分別嗎？」
EXO|33|17||耶和華對摩西講：「你所講此個事我也欲做伊；因為你佇我的面前得著恩典，閣我用名揀召你。」
EXO|33|18||伊講：「求你互我看見你的榮光。」
EXO|33|19||伊講：「我欲互我一切的恩惠，經過你的面前，也宣佈耶和華的名，佇你的面前。我欲施恩佇我所施恩者；我欲憐憫佇我所憐憫者。」
EXO|33|20||閣講：「你bē會看我的面，因為無人會看見我也會活。」
EXO|33|21||耶和華講：「看啊，近我遮有所在，你著徛佇石磐頂。
EXO|33|22||當我的榮光經過的時，我欲給你下佇石磐縫內，用我的手遮你，聽候我過去，
EXO|33|23||然後我欲勼我的手倒轉，你就會看見我的尻脊後，總是bē得通看見我的面。」
EXO|34|1||耶和華對摩西講：「你拍二塊石碑，及以前的相同，你前所拍破許個碑；彼頂面的字我欲寫佇諸個碑。
EXO|34|2||明仔早起，你著備辦便，透早你著上西奈山，佇遐佇山尾溜徛佇我面前。
EXO|34|3||呣通有人及你上來，遍山攏呣通看見有人，佇山腳也呣通互牛群羊群食草。」
EXO|34|4||伊就拍二塊石碑，及以前的相同。摩西透早起來，照耶和華所吩咐伊的上去西奈山，手裡提二塊石碑。
EXO|34|5||耶和華坐雲臨到，及伊徛佇遐，宣佈耶和華的名。
EXO|34|6||耶和華對伊的面前經過宣佈講：「耶和華，耶和華，是有憐憫有恩典的上帝，無快受氣，閣有豐盛的慈愛及誠實，
EXO|34|7||為千萬人存慈愛，赦免罪過、過失，及罪惡，決斷無掠有罪者做無罪，欲歸咎伊的罪，對父到子、到孫，到三、四代。」
EXO|34|8||摩西緊緊俯落地敬拜，講：
EXO|34|9||「主啊，我若得著恩典佇你的面前，求主佇阮中間相及行，因為這是頷頸硬的百姓。閣求你赦免阮的罪過及阮的罪惡，掠阮做你的產業。」
EXO|34|10||耶和華講：「看啊，我欲立約，欲佇你眾百姓的面前行奇妙的事，是天下萬國中所未曾行的。佇你四圍的眾百姓就欲看見耶和華的所做，因為我對你所行的是通驚的事。
EXO|34|11||「我今仔日所吩咐你的，你著執守。看啊，我欲對你的面前趕出亞摩利、迦南、赫、比利洗、希未、耶布斯許個族。
EXO|34|12||你家己謹慎，呣通及你所去彼所在徛起的百姓立約，驚了成做恁中間的羅網；
EXO|34|13||就是著拆怹的祭壇，拍碎怹雕刻的柱，剉怹的亞舍拉。
EXO|34|14||呣通敬拜別個上帝；因為耶和華的名稱做獨尊，伊是獨尊的上帝。
EXO|34|15||驚了你及彼所在徛起的百姓立約，怹隨怹的上帝行邪淫，祭祀怹的上帝，有人叫你，你就食伊的祭物，
EXO|34|16||閣驚了你給你的子娶怹的查某子做某，怹的查某子隨怹的上帝行邪淫，互你的子也隨怹的上帝行邪淫。
EXO|34|17||「你呣通為家己鑄造諸個上帝。
EXO|34|18||「你著守除酵節，照我所吩咐你的，佇亞筆月內所定著的日期食無酵餅七日，因為你佇亞筆月內出埃及。
EXO|34|19||見若頭胎的攏是我的；一切的精牲頭水的，無論是牛是羊，公的攏是我的。
EXO|34|20||頭水的驢著用羊仔替贖，若無替贖就著摃折伊的頷頸。見若你頭上的子攏著贖回。人來見我呣通空手。」
EXO|34|21||「你六日著做工，第七日著安息，佇栽種收割的時也著安息。
EXO|34|22||麥起頭熟收割的時著守七七日節；閣佇年尾著守收囥的節。
EXO|34|23||恁一切的查甫丁著一年三擺來見主耶和華──以色列的上帝。
EXO|34|24||我欲對你的面前趕出外邦人，開闊你的境界。你一年三擺上去見耶和華──你的上帝的時，的確無人貪你的土地。」
EXO|34|25||「你呣通將我的牲禮的血參有酵的物來獻。pôaⁿ過節的祭物也呣通留到過早起。
EXO|34|26||地裡第一起頭熟的物著送到耶和華──你的上帝的厝。煮山羊仔呣通用伊的母的奶。」
EXO|34|27||耶和華對摩西講：「你著寫諸個話，因為我是照諸個話及你以及以色列立約。」
EXO|34|28||摩西及耶和華佇遐四十日四十暝，無食餅無飲水。伊將此個約的話，就是十條誡，寫佇二塊碑。
EXO|34|29||摩西落西奈山的時伊的手提二塊約碑，伊落山的時伊的面因為耶和華及伊講話就射出光摩西家己呣知。
EXO|34|30||亞倫及以色列眾人看見摩西的時，看啊，伊的面射出光怹就驚呣敢倚近伊。
EXO|34|31||摩西叫怹來；亞倫及會中諸個頭人就攏倒轉到伊遐，摩西就及怹講話。
EXO|34|32||然後以色列眾人攏進前來，伊就將耶和華佇西奈山及伊所講一切的話攏吩咐怹。
EXO|34|33||摩西及怹講話明白就用帕罩面。
EXO|34|34||總是摩西入去耶和華面前及伊講話，帕就掀起來到伊出來，伊出來的時就將耶和華所吩咐的給以色列人講。
EXO|34|35||以色列人看見摩西的面，摩西的面射出光。摩西閣用帕罩面，聽候到伊入去及耶和華講話帕就掀起來。
EXO|35|1||摩西招集以色列人全會，對怹講：「耶和華所吩咐的話，教恁著行的就是諸個：
EXO|35|2||六日著做工，第七日是恁的聖日，是大的安息日來服事耶和華。凡若佇此日做工者，著互伊死。
EXO|35|3||當安息日，佇恁逐間厝內呣通起火。」
EXO|35|4||摩西對以色列人全會講：「耶和華所吩咐的話是按呢講：
EXO|35|5||恁中間著提禮物獻互耶和華，見若心願者，通提伊來做獻互耶和華的禮物，就是金、銀、銅，
EXO|35|6||藍色、紫色、朱紅色的料，幼苧，山羊毛，
EXO|35|7||染紅的羊牨(káng)皮，海狗皮，
EXO|35|8||皂莢柴，點燈的油，芳的料通做抹的油及芳香，
EXO|35|9||紅瑪瑙及別樣的寶石，通鑲佇以弗得及補𧞔。」
EXO|35|10||「恁中間見若心有智慧者，攏著來做耶和華一切所吩咐的：
EXO|35|11||就是會幕，伊的布棚及伊的蓋，伊的鈎，伊的板，伊的橫楗，伊的柱，伊的臼，
EXO|35|12||櫃及伊的槓，施恩所及遮截的帳簾，
EXO|35|13||桌及伊的槓及伊的器具，及排列的餅，
EXO|35|14||點光的燈台及伊的器具，燈盞及點光的油，
EXO|35|15||香壇及伊的槓，抹的油及芳香，以及會幕門的門簾，
EXO|35|16||燒祭的壇及伊銅的網，及伊的槓以及伊一切的器具，洗盪的盆及伊的座，
EXO|35|17||場的帳帷及伊的柱，怹的臼及場門的門簾，
EXO|35|18||會幕所釘的釘及場所釘的釘，及怹的索，
EXO|35|19||精工的衣服佇聖所穿來服事的，就是祭司亞倫的聖衫及伊的子的衫，穿來擔當祭司的職。」
EXO|35|20||以色列人全會對摩西的面前出去。
EXO|35|21||見若受感動對心歡喜者，攏總來提禮物獻互耶和華，用來做會幕的工及一切的路用，也用來做聖衫。
EXO|35|22||見若出佇心歡喜者，查甫婦人攏來，逐個將金器，就是胸前的稟針、耳鈎、拍印的手指，及手環這是逐人將伊的禮物獻互耶和華。
EXO|35|23||見若人有藍色、紫色、朱紅色的料，幼苧，山羊毛，染紅的羊牨(káng)皮，海狗皮，攏提來；
EXO|35|24||見若獻銀及銅做禮物的，攏提來獻互耶和華；見若有皂莢柴通做甚麼路用的也提來。
EXO|35|25||見若心內有智慧的婦女親手紡線，將所紡的藍色、紫色、朱紅色的料，及幼苧攏提來。
EXO|35|26||見有智慧的、心受感動的婦女就紡山羊毛。
EXO|35|27||諸個頭人將紅瑪瑙及別樣的寶石，通鑲佇以弗得及補𧞔的，攏提來；
EXO|35|28||閣提香料，及油，通用伊來點燈，做抹的油，做芳的香。
EXO|35|29||以色列人，無論男女，見若心歡喜獻禮物互耶和華者，攏歡喜提禮物來，做耶和華託仗摩西所吩咐怹做一切的工。
EXO|35|30||摩西對以色列人講：「恁看，猶大的支派，戶珥的孫、烏利的子比撒列，耶和華已經指名召伊，
EXO|35|31||閣用上帝的神充滿伊，互伊有智慧、有聰明、有知識，會做逐樣的工，
EXO|35|32||會想出奇巧的工來做金、銀、銅許個物，
EXO|35|33||也會刻寶石來入伊，也會刻柴，會做逐樣奇巧的工。
EXO|35|34||閣互伊及但的支派亞希撒抹的子亞何利亞伯，心有靈竅，會教示人。
EXO|35|35||諸個人伊用智慧充滿怹的心，互怹會做逐樣的工，無論雕刻的工，奇巧的工，用藍色、紫色、朱紅色的料，及幼苧，綉花的、織布的，逐樣的工，攏會做，也會想出奇巧的工。
EXO|36|1||比撒列及亞何利亞伯，及攏總心有智慧的人，就是得著耶和華賞賜智慧聰明、互怹知做聖所逐樣路用的工的，攏著照耶和華所吩咐的做工。」
EXO|36|2||摩西召比撒列、亞何利亞伯及見若心有智慧的人來，就是耶和華用智慧賞賜怹的心，心受感動來做工者。
EXO|36|3||怹對摩西提一切的禮物，就是以色列人為著做聖所及內面所用的物提來的。百姓逐早起猶原用甘心獻的禮物提來互伊。
EXO|36|4||見若做聖所的工諸個有智慧的人攏暫停怹所做的工，
EXO|36|5||來對摩西講：「百姓所提來的比耶和華命令做的工所著用的料，過額有剩。」
EXO|36|6||摩西出命，怹就宣佈佇全營講：「無論男女，莫得閣做甚麼來獻互聖所。」對按呢阻止百姓無閣提來。
EXO|36|7||因為怹所有的材料夠額通做一切所著做諸個工，續有剩。
EXO|36|8||怹中間，見若心有智慧做工者，用十幅的帳做會幕。諸個帳是用過紡的幼苧及藍色、紫色、朱紅色的料，也用奇巧的工織成𠼻𡀔兵做伊。
EXO|36|9||每幅帳長二十八肘，闊四肘，帳攏是一樣的寸尺。
EXO|36|10||此五幅帳伊創互怹逐幅相連，彼五幅帳也逐幅相連；
EXO|36|11||佇此個相連的帳路尾幅的邊仔做藍色的紐襻，佇彼個相連的帳路尾幅的邊仔也按呢做；
EXO|36|12||伊佇此領帳做五十個紐襻，閣佇第二領帳相連的邊仔也做五十個紐襻，紐襻攏二個二個相對；
EXO|36|13||閣做五十個金鈎，用伊來鈎互帳相連。就成做一個會幕。
EXO|36|14||伊閣用山羊毛織十一幅的帳，做會幕頂的布棚。
EXO|36|15||每幅帳長三十肘，闊四肘；十一幅帳攏一樣的寸尺。
EXO|36|16||將五幅帳連做一幅，閣將六幅帳連做一幅；
EXO|36|17||佇此個相連的帳路尾幅的邊仔，伊做五十個紐襻，佇彼個相連路尾幅的邊仔也做五十個紐襻；
EXO|36|18||伊閣做五十個銅鈎，互布棚連做一個；
EXO|36|19||閣用染紅的羊皮做布棚的蓋，閣用海狗皮掛佇頂面。
EXO|36|20||伊用皂莢柴做會幕豎的板。
EXO|36|21||豎的板長十肘，闊一肘半；
EXO|36|22||逐塊板有二個榫相排。會幕一切的板攏照按呢做。
EXO|36|23||伊做會幕的板，南旁的南勢二十塊板。
EXO|36|24||佇諸個二十塊板的下面做四十個銀臼：一塊板的下面有二個臼來穿伊二支榫，閣一塊板的下面也有二個臼來穿伊二支榫。
EXO|36|25||會幕第二面，就是北面，也做板二十塊，
EXO|36|26||及怹的銀臼四十個：此個板的下面有二個臼，彼個板的下面也有二個臼。
EXO|36|27||會幕的後面，就是西面，也做六塊板。
EXO|36|28||會幕後面的二個角頭做二塊板。
EXO|36|29||板的下長，二個相同，直到頂面第一個環攏是完整的；二個角頭的板攏是按呢做。
EXO|36|30||有八個板及十六個銀臼，逐塊板的下面有二個臼。
EXO|36|31||伊用皂莢柴做橫楗：為著會幕此旁的板做五支，
EXO|36|32||為著會幕彼旁的板做五支，閣為著會幕後西面的板做五支，
EXO|36|33||板的對中彼支橫楗互伊對此頭到彼頭。
EXO|36|34||板用金包，閣做板的金環來套楗；楗也用金包。
EXO|36|35||閣用藍色、紫色、朱紅色的料，及過紡的幼苧織帳簾，此個帳簾用奇巧的工織成𠼻𡀔兵來做的。
EXO|36|36||閣用皂莢柴為著伊做四支柱，用金包伊，怹的鈎是金的，閣為著怹鑄四個銀臼。
EXO|36|37||用藍色、紫色、朱紅色的料，及過紡的幼苧，用綉花的工做布棚門的門簾；及伊五支柱，
EXO|36|38||及怹的鈎，怹的柱枓及橫杆用金包伊，彼五個臼是銅的。
EXO|37|1||比撒列用皂莢柴做櫃，長二肘半，闊肘半，高肘半。
EXO|37|2||內外用好金包伊，四圍齒金線，
EXO|37|3||佇伊的四腳給伊鑄四個金環：此旁二環，彼旁二環。
EXO|37|4||用皂莢柴做二支槓，用金包伊。
EXO|37|5||將槓串佇櫃邊的環內，通扛櫃。
EXO|37|6||用好金做施恩所，長二肘半，闊肘半。
EXO|37|7||用金做二個𠼻𡀔兵，用捙的法做伊，佇施恩所的雙頭，
EXO|37|8||此頭一個𠼻𡀔兵，彼頭一個𠼻𡀔兵，二個𠼻𡀔兵佇施恩所的雙頭，及伊連做一塊。
EXO|37|9||二個𠼻𡀔兵高高展開翅，用怹的翅遮施恩所；怹的面相對；𠼻𡀔兵的面俯施恩所。
EXO|37|10||伊用皂莢柴做桌，長二肘，闊一肘，高肘半，
EXO|37|11||用好金包伊，四圍給伊齒金線。
EXO|37|12||桌的四圍各做一巴掌闊的橫樑，橫樑頂四圍齒金線，
EXO|37|13||給伊鑄四個金環，安佇伊的四腳的四角。
EXO|37|14||安環的所在倚近橫樑，通串槓來扛桌。
EXO|37|15||用皂莢柴做二支槓，用金包伊，通扛桌；
EXO|37|16||也做桌頂的器具，伊的盤、碗、瓶、杯通來灌奠，攏用好金做。
EXO|37|17||伊用好金做燈台；燈台的座及中柱，伊的杯，伊的木，伊的花，攏用拍的法做歸座。
EXO|37|18||伊的邊仔分出六枝：燈台的此旁有三枝，燈台的彼旁有三枝；
EXO|37|19||此旁每枝有三個杯，款式親像杏花，有木有花；彼旁每枝也有三個杯，款式親像杏花，有木有花。對燈台分出的六枝攏是按呢。
EXO|37|20||燈台柱有四個杯，款式親像杏花，有伊的木及伊的花。
EXO|37|21||二枝的下面有一木及伊相連，閣二枝的下面有一木及伊相連，閣二枝的下面有一木及伊相連；燈台所出的六枝攏是按呢。
EXO|37|22||許個木及許個枝攏及伊連做一個，攏用好金照拍的法做。
EXO|37|23||也給伊做七個燈盞，及伊的剪及伊的盤攏用好金做的。
EXO|37|24||做燈台及一切的器具用好金一他連得。
EXO|37|25||伊用皂莢柴做香壇，長一肘，闊一肘，款式四方的，高二肘，伊許個角及壇連做一塊；
EXO|37|26||壇及伊的頂面及伊的四圍及伊許個角攏用好金包伊，也佇伊的四圍齒金線。
EXO|37|27||閣給伊做二個金環，安佇齒線的下面，佇壇的雙旁、二支橫杆的頂面，諸個環是做串槓的路用，通扛壇。
EXO|37|28||用皂莢柴做槓，用金包怹。
EXO|37|29||閣照做芳味的法做通抹的聖油及芳料清潔的香。
EXO|38|1||伊用皂莢柴做燒祭的壇，長五肘，闊五肘，此個壇是四方的，高三肘，
EXO|38|2||佇壇的四角頭做四支角，及壇相連做一個，用銅包伊。
EXO|38|3||閣做壇一切的器具，伊的盆、托仔、盤、叉、火鼎；一切的器具攏用銅做。
EXO|38|4||閣為著壇用銅網做一個層，安佇壇四面圍腰板的下面，互伊透到壇的半腰。
EXO|38|5||為著銅的層的四角鑄四個環，做串槓的路用。
EXO|38|6||用皂莢柴做槓，用銅包怹，
EXO|38|7||將槓串佇壇雙旁的環內，用伊來扛壇，也用板做壇；壇是空殼。
EXO|38|8||伊用銅做洗盪的盆及銅座，是用會幕門前做工的婦仁人的銅鏡做的。
EXO|38|9||伊做會幕的場。彼個場的南勢用過紡的幼苧做帷，一百肘。
EXO|38|10||帷的柱二十支，銅做的臼二十個；柱的鈎及橫杆是用銀做的。
EXO|38|11||北面也一百肘。帷的柱二十支，銅做的臼二十個；柱的鈎及橫杆是用銀做的。
EXO|38|12||西面有帷，五十肘。帷的柱十支，臼十個；柱的鈎及橫杆是用銀做的。
EXO|38|13||東面的東勢，五十肘。
EXO|38|14||門此旁的帷十五肘。帷的柱三支，有臼三個，
EXO|38|15||彼旁也是按呢。場門的左右各有帷十五肘，帷的柱三支，臼三個。
EXO|38|16||場四面的帳帷攏是用過紡的幼苧做。
EXO|38|17||柱的臼是銅的，柱的鈎及橫杆是銀的，柱枓是用銀包的。場攏總的柱是用銀的橫杆穿相連的。
EXO|38|18||場門的門簾是用綉(siù)花的工，用藍色、紫色、朱紅色的料，及過紡的幼苧做的，長二十肘，高五肘，及場的帷相配。
EXO|38|19||怹的柱四支，銅的臼四個；柱的鈎是銀的，柱枓是銀包的，橫杆是銀的。
EXO|38|20||會幕以及場內四圍所釘的釘攏是銅的。
EXO|38|21||此個會幕是證據的會幕，彼中間利未人所欲用物件的總額，是照摩西所吩咐，經過祭司亞倫的子以他瑪的手所算的。
EXO|38|22||見若耶和華所吩咐摩西的，猶大的支派戶珥的孫、烏利的子比撒列攏做伊。
EXO|38|23||及伊相及做的有但的支派亞希撒抹的子亞何利亞伯；伊是gâu雕刻，閣奇巧的師傅，閣會用藍色、紫色、朱紅色的料，及幼苧來綉(siù)花。
EXO|38|24||做聖所一切的工所用的金就是人所獻的金，照聖所的秤，有二十九他連得閣七百三十舍客勒。
EXO|38|25||會中受算的人所出的銀，照聖所的秤，有一百他連得閣一千七百七十五舍客勒。
EXO|38|26||見若過去歸佇許個過算者，對二十歲以上，有六十萬連三千五百五十人。照聖所的秤，逐人出銀半舍客勒，就是一比加。
EXO|38|27||用彼個一百他連得的銀鑄聖所的臼及帳簾柱的臼；一百他連得做一百個臼，一個臼用一他連得。
EXO|38|28||用彼個一千七百七十五舍客勒的銀做柱的鈎，也包柱枓也做伊的橫杆。
EXO|38|29||所獻的銅有七十他連得閣二千四百舍客勒。
EXO|38|30||用此個銅做會幕門的臼及銅壇，及伊的銅網的層及壇攏總的器具，
EXO|38|31||以及場四圍的臼及場門的臼，及會幕攏總所釘的釘及場四圍所釘的釘。
EXO|39|1||怹用藍色、紫色、朱紅色的料做精工的衣服，佇聖所穿來服事，閣給亞倫做聖衫，是照耶和華所吩咐摩西的。
EXO|39|2||伊用金及藍色、紫色、朱紅色的料，及過紡的幼苧做以弗得；
EXO|39|3||怹將金搥做薄片，剪做線，參佇藍色、紫色、朱紅色的料，及幼苧用奇巧的工做的。
EXO|39|4||閣給伊做披肩，來連伊互伊雙旁相連。
EXO|39|5||彼頂面奇巧的工織的帶，所用來縖的，及以弗得同一樣的做法，及伊連做一塊，用金及藍色、紫色、朱紅色的料，及過紡的幼苧做伊，照耶和華所吩咐摩西的。
EXO|39|6||閣琢紅瑪瑙入佇金槽裡，照刻印的法，刻以色列許個子的名佇彼頂面；
EXO|39|7||安佇以弗得的披肩，為以色列人做紀念的石；照耶和華所吩咐摩西的。
EXO|39|8||伊用奇巧的師傅的手工做補𧞔及以弗得同一樣的做法，用金及藍色、紫色、朱紅色的料，及過紡的幼苧做的。
EXO|39|9||補𧞔是四方的，拗做雙重；長一剽(lia̍h)，闊一剽(lia̍h)，是雙重的，
EXO|39|10||頂面入寶石四鑆(chōa)：一鑆(chōa)是紅寶石、黃玉、紅玉，這是第一鑆(chōa)；
EXO|39|11||第二鑆(chōa)是綠寶石、藍寶石、金剛石；
EXO|39|12||第三鑆(chōa)是紫色的瑪瑙、白色的瑪瑙、紫色的水晶；
EXO|39|13||第四鑆(chōa)是綠玉、紅瑪瑙、碧玉。諸個攏入佇金槽內。
EXO|39|14||諸個寶石照以色列的子的名，共十二塊，親像刻印，每塊刻一個的名為著十二支派來做伊。
EXO|39|15||怹用好金拍鍊仔，親像索仔安佇補𧞔。
EXO|39|16||怹閣做二個金槽及二個金環，將此二個環安佇補𧞔的雙頭。
EXO|39|17||將所拍彼二條金鍊仔連佇雙頭二個環，
EXO|39|18||用所拍二條鍊仔的雙頭連佇二個槽，安佇以弗得披肩的頭前。
EXO|39|19||做二個金環，下佇補𧞔雙頭的墘近以弗得向內彼旁。
EXO|39|20||閣做二個金環，安佇以弗得披肩下面的頭前，倚近相連的所在，佇以弗得奇巧的工所織的帶的頂面。
EXO|39|21||怹用藍色的幼帶將補𧞔的環及以弗得的環縛相連，互伊粘佇以弗得奇巧的工所織的帶，互補𧞔及以弗得無離縫，是照耶和華所吩咐摩西的。
EXO|39|22||伊用織布的工做以弗得內面的外袍，歸領是藍色。
EXO|39|23||袍的對中做一個領孔，孔的周圍織領緣，親像戰甲的領孔，免得破裂。
EXO|39|24||袍的下腳裒，用藍色、紫色、朱紅色的料，及過紡的幼苧做石榴，
EXO|39|25||閣用好金做瑊鈴，用瑊鈴含石榴下佇袍四圍的下腳裒石榴的中間：
EXO|39|26||一粒瑊鈴一粒石榴，一粒瑊鈴一粒石榴，佇袍四圍的下腳裒通穿來服事，是照耶和華所吩咐摩西的。
EXO|39|27||怹用織成的幼苧布給亞倫及伊許個子做內衫，
EXO|39|28||也做幼苧布的帽及幼苧布媠媠包頭殼的巾，用過紡的幼苧布做褲，
EXO|39|29||閣用過紡的幼苧及藍色、紫色、朱紅色的料，用綉(siù)花的手工做腰帶，是照耶和華所吩咐摩西的。
EXO|39|30||怹用好金做聖的冕旒的牌，照刻印的法，刻字佇彼頂面講「做聖歸耶和華」。
EXO|39|31||閣用藍色的帶將牌縛佇帽頂，是照耶和華所吩咐摩西的。
EXO|39|32||對按呢，聚集的會幕，一切的工攏做明白。凡若耶和華所吩咐摩西的，以色列人照按呢做。
EXO|39|33||怹送到摩西遐。就是會幕，布棚，及攏總的器具，伊的鈎、板、楗、柱、臼，
EXO|39|34||染紅羊牨(káng)皮的蓋、海狗皮的蓋，及遮截的帳簾，
EXO|39|35||法櫃及伊的槓及施恩所，
EXO|39|36||桌及伊攏總的器具及排列的餅，
EXO|39|37||好金的燈台及伊的燈盞，就是排列的燈盞，及伊攏總的器具，及點光的油，
EXO|39|38||金壇、抹的油、芳的香料、布棚門的門簾，
EXO|39|39||銅壇及伊的銅的層，伊的槓及伊攏總的器具，洗盪的盆及伊的座，
EXO|39|40||場的帳帷及伊的柱、伊的臼，場門的門簾、用的索、釘的釘，及布棚及會幕內一概做路用的器具，
EXO|39|41||精工的衣服佇聖所穿來服事，及祭司亞倫的聖衫以及伊的子的衫做祭司來服事。
EXO|39|42||以色列人照耶和華所吩咐摩西一切的話做一切的工。
EXO|39|43||摩西看見一切的工，看啊，怹已經做成，照耶和華所吩咐的，怹照按呢做，摩西就給怹祝福。
EXO|40|1||耶和華吩咐摩西講：
EXO|40|2||「正月初一，你著起聚集的會幕，
EXO|40|3||你著下法櫃佇彼內面，用帳簾遮截伊。
EXO|40|4||扛桌入去，排設頂面的物。扛燈台入去，點伊的燈。
EXO|40|5||扛燒香的金壇下佇法櫃前，掛會幕門的門簾。
EXO|40|6||將燒祭的壇下佇聚集的會幕門前。
EXO|40|7||將洗盪的盆下佇會幕及壇的中間，貯水佇盆內。
EXO|40|8||閣佇四圍徛(khiā)場帷，掛場門的門簾。
EXO|40|9||用抹的油抹會幕及其中凡所有的，分別伊及攏總的器具做聖，伊就做聖。
EXO|40|10||閣抹燒祭的壇及伊攏總的器具，分別壇做聖，壇就做至聖。
EXO|40|11||也著抹洗盪的盆，分別伊做聖。
EXO|40|12||閣著導亞倫及伊許個子到會幕門前，用水給怹洗。
EXO|40|13||也給亞倫穿聖衫，閣用油抹伊，分別伊做聖，互伊做祭司來服事我；
EXO|40|14||閣導伊許個子來，給怹穿內袍。
EXO|40|15||著給怹抹油親像抹怹老父一樣，互怹做祭司來服事我。怹受抹油欲永遠做祭司，到逐世代。」
EXO|40|16||摩西按呢行，攏是照耶和華所吩咐伊的來行。
EXO|40|17||第二年正月初一，會幕就竪(khiā)起來。
EXO|40|18||摩西竪(khiā)會幕，下許個臼，竪(khiā)許個板，串許個橫楗(hoâiⁿ-kông)竪許個柱。
EXO|40|19||佇會幕頂搭布棚，將布棚的蓋蓋佇伊的頂面，是照耶和華所吩咐摩西的。
EXO|40|20||閣用律法下佇櫃內，用槓串佇櫃裡，下施恩所佇櫃頂。
EXO|40|21||扛櫃入會幕，掛遮截的帳簾，遮截法櫃，是照耶和華所吩咐摩西的。
EXO|40|22||閣將桌下佇會幕內，佇會幕的北勢，佇帳簾外。
EXO|40|23||彼頂面用餅排佇耶和華的面前，是照耶和華所吩咐摩西的。
EXO|40|24||閣下燈台佇會幕內，及桌相對，佇會幕的南旁，
EXO|40|25||佇耶和華的面前點燈，是照耶和華所吩咐摩西的。
EXO|40|26||閣下金壇佇會幕內的帳簾前，
EXO|40|27||佇彼頂面燒芳料的香，是照耶和華所吩咐摩西的，
EXO|40|28||閣掛會幕門的門簾。
EXO|40|29||佇聚集的會幕門前，下燒祭的壇，將燒祭及素祭獻佇彼頂面，是照耶和華所吩咐摩西的。
EXO|40|30||下洗盪的盆佇會幕及壇的中間，盆內貯水，通洗盪。
EXO|40|31||摩西及亞倫及伊許個子佇遐洗手洗腳。
EXO|40|32||怹入會幕的時抑是就近壇的時，就洗，是照耶和華所吩咐摩西的。
EXO|40|33||佇會幕及壇的四圍徛(khiā)帳帷，也掛帳帷門的門簾。按呢，摩西就完工。
EXO|40|34||彼時，雲遮蓋會幕，耶和華的榮光充滿會幕。
EXO|40|35||摩西bē會入會幕；因為雲停佇彼頂面，閣耶和華的榮光充滿佇會幕。
EXO|40|36||雲對會幕收上去的時，以色列人就起身行怹的路站；
EXO|40|37||雲若無收上去，怹就無起身行，直直到雲收上去。
EXO|40|38||日時，耶和華的雲佇會幕頂；暝時，彼中間有火，佇以色列全家的目睭前。佇怹所行的路站攏是按呢。
LEV|1|1||耶和華叫摩西對會幕內，給伊講：
LEV|1|2||「你著吩咐以色列人給怹講：恁中間若有人獻禮物互耶和華，著對牛群羊群中獻精牲做禮物。
LEV|1|3||「伊的禮物若對牛群取做燒祭，就著獻一隻無瑕疵的牛牨，著佇會幕門口獻伊，通佇耶和華的面前得著接納。
LEV|1|4||伊著按手佇燒祭的精牲的頭殼頂，就為著伊受接納，替伊贖罪。
LEV|1|5||伊著佇耶和華的面前刣牛牨仔；亞倫的子孫做祭司者，著獻彼個血，將血灑佇會幕門口、壇的四周圍。
LEV|1|6||伊著剝燒祭的精牲的皮，切伊的肉一塊一塊。
LEV|1|7||祭司亞倫的子孫著用火下佇壇頂，用柴排佇火的頂面。
LEV|1|8||亞倫的子孫做祭司者，著將肉塊及頭及油排佇壇頂火裡的柴。
LEV|1|9||獨獨燒祭的臟腑及腿伊著用水洗伊。祭司就著將一切攏燒佇壇頂，做燒祭，獻互耶和華做芳芳的火祭。
LEV|1|10||「伊的禮物若對羊群中來做燒祭，或是綿羊或是山羊，著用無瑕疵的公的來獻。
LEV|1|11||著佇壇邊的北勢，刣伊佇耶和華的面前；亞倫的子孫做祭司者，著用伊的血灑佇壇的四周圍。
LEV|1|12||著給伊切一塊一塊，連頭及油，祭司著排佇壇頂火裡的柴；
LEV|1|13||獨獨臟腑及腿著用水洗伊，祭司著將一切攏獻，燒佇壇頂。這是燒祭，獻互耶和華做芳芳的火祭。
LEV|1|14||「伊獻互耶和華的禮物，若用鳥隻做燒祭，就著獻鳩鵻抑是鴿仔子做禮物。
LEV|1|15||祭司著帶鳥仔到壇前，捘斷伊的頭，燒佇壇頂；伊的血著瀝佇壇邊；
LEV|1|16||閣著將鳥的胿(kui)及伊的毛除去，㧒佇壇邊的東勢火灰的所在。
LEV|1|17||著搝鳥的二翅，將伊拆開，總是呣通破互伊斷；祭司著燒伊佇壇頂、火裡的柴。這是燒祭，獻互耶和華做芳芳的火祭。」
LEV|2|1||「若有人獻素祭做禮物互耶和華，著用幼的麵粉做伊的禮物著斟油佇彼頂面，下乳香佇彼頂面，
LEV|2|2||帶到亞倫的子孫做祭司者遐；伊就對幼的麵粉中取出一把來，及淡薄油以及攏總的乳香，祭司就燒伊佇壇頂做紀念，是獻互耶和華做芳芳的火祭。
LEV|2|3||素祭所剩的著歸互亞倫及伊的子孫；這是獻互耶和華火祭中做至聖的。
LEV|2|4||「你若帶火爐所煏的禮物做素祭，著用幼麵粉的無酵餅用油調和的，抑是無酵的薄餅用油抹的。
LEV|2|5||若用煎盤煎的禮物做素祭，就著用調和油無酵的幼麵粉，
LEV|2|6||著擘歸塊，斟油佇頂面；這是素祭。
LEV|2|7||若用鼎仔煮的禮物做素祭，就著用油及幼麵粉做。
LEV|2|8||著將諸個物做素祭帶到耶和華的面前，交代祭司，互伊帶到壇前。
LEV|2|9||祭司著對素祭中提出做紀念的，燒佇壇頂，是獻互耶和華做芳芳的火祭。
LEV|2|10||素祭所剩的著歸互亞倫及伊的子孫。這是獻互耶和華的火祭中做至聖的。
LEV|2|11||「見若恁獻互耶和華的素祭攏呣通用酵做伊；因為酵及蜜恁攏呣通燒伊來做火祭獻互耶和華。
LEV|2|12||諸個物恁著獻互耶和華做起頭熟的禮物，總是呣通上壇頂做芳味。
LEV|2|13||見若獻做素祭的禮物攏著用鹽調和，佇你素祭的頂面呣通欠缺恁的上帝立約的鹽。你一切的禮物攏著配鹽來獻。
LEV|2|14||若用起頭成熟的物做素祭獻互耶和華做禮物，著用新的穗，就是過碖過烘的好五穀，獻伊做恁起頭成熟的素祭。
LEV|2|15||也著斟油佇彼頂面，下乳香佇彼頂面；這是素祭。
LEV|2|16||祭司著將彼中間做紀念的，就是過碖的穗一份及油一份，以及一切的乳香，攏燒伊，這是獻互耶和華的火祭。」
LEV|3|1||「伊的禮物若是謝恩的祭，或是對牛群中獻，無論是公的、是母的，著用無瑕疵的獻佇耶和華的面前。
LEV|3|2||伊著按手佇禮物的頭殼頂，刣伊佇會幕的門口。亞倫子孫做祭司者，著用血灑佇壇的周圍。
LEV|3|3||對謝恩祭的中間，著將火祭獻互耶和華，用蓋臟腑的油及臟腑所有的油，
LEV|3|4||以及二粒腰子及怹所有的油，就是倚近腰雙旁的油，及肝裡的網紗及腰子，一概提起來。
LEV|3|5||亞倫的子孫著燒伊佇壇裡燒祭的頂面，就是佇火裡的柴，是獻互耶和華做芳芳的火祭。
LEV|3|6||「伊的禮物做謝恩的祭獻互耶和華的，若是對羊群中，或是公的或是母的，著用無瑕疵的。
LEV|3|7||若獻一隻羊仔子做禮物，著佇耶和華的面前獻，
LEV|3|8||也著按手佇伊的禮物的頭殼頂，刣伊佇會幕前。亞倫的子孫著將伊的血灑佇壇的周圍。
LEV|3|9||對謝恩祭的中間，著將火祭獻互耶和華，彼中間的油及伊全牲肢肥的羊尾對倚近脊骨的所在提起來，以及蓋臟腑的油及臟腑所有的油，
LEV|3|10||以及二粒腰子及怹所有的油，就是倚近腰雙旁的油，及肝裡的網紗及腰子，一概提起來。
LEV|3|11||祭司著燒伊佇壇頂，是獻互耶和華做火祭的食物。
LEV|3|12||「伊的禮物若是山羊，著佇耶和華的面前獻。
LEV|3|13||著按手佇伊的頭殼，刣伊佇會幕前。亞倫的子孫著將血灑佇壇的周圍，
LEV|3|14||伊著對這獻伊的禮物做火祭互耶和華，
LEV|3|15||用蓋臟腑的油及臟腑所有的油，以及二粒腰子及怹所有的油，就是倚近腰雙旁的油，及肝頂的網紗及腰子，一概提起來。
LEV|3|16||祭司著燒伊佇壇頂，做火祭的食物，取伊的芳芳的。油攏是耶和華的。
LEV|3|17||佇恁一切徛起的所在，油及血攏呣通食；這欲做恁逐世代永遠定著的例。」
LEV|4|1||耶和華吩咐摩西講：
LEV|4|2||「你著吩咐以色列人講：若有人犯罪錯誤犯著耶和華所命令呣通行的一項，
LEV|4|3||若受抹油的祭司犯罪，連累百姓佇罪，就著因為伊所犯的罪，用無瑕疵的牛牨仔獻互耶和華做贖罪祭。
LEV|4|4||伊著牽牛牨仔到會幕門口，佇耶和華的面前，按手佇牛牨仔的頭殼頂，刣牛牨仔佇耶和華的面前。
LEV|4|5||受抹油的祭司著取淡薄牛牨的血帶到會幕，
LEV|4|6||祭司著用指頭仔搵血，佇耶和華的面前對聖所的帳簾前灑血七擺，
LEV|4|7||祭司閣著用淡薄血抹佇會幕內、佇耶和華的面前香壇許個角，伊也著用牛牨仔的血攏傾佇會幕門口、燒祭的壇腳。
LEV|4|8||伊著用贖罪祭的牛牨仔所有的油攏提起來，用蓋臟腑的油及臟腑所有的油，
LEV|4|9||以及二粒腰子及怹所有的油，就是倚近腰雙旁的油，及肝裡的網紗及腰子，一概提起來，
LEV|4|10||及對謝恩祭的牛牨仔所提起來的一樣；祭司著燒許個佇燒祭的壇頂。
LEV|4|11||牛牨仔的皮及所有的肉，及伊的頭、伊的腿、伊的臟腑、伊的糞，
LEV|4|12||就是全牲隻牛牨仔，著帶出營外到清氣的地、傾火灰的所在，用火燒佇柴頂佇傾火灰的所在燒伊。
LEV|4|13||「若是以色列全會行錯行耶和華所命令呣通行的一項事，致到有罪，代誌猶久隱密、會眾看無著的，
LEV|4|14||到所犯的罪，人一下知會眾就著獻一隻牛牨仔子做贖罪祭，牽到會幕前。
LEV|4|15||會中的長老就著佇耶和華的面前按手佇牛牨仔的頭殼頂，牛牨仔著刣佇耶和華的面前。
LEV|4|16||受抹油的祭司著取淡薄牛牨仔的血帶到會幕，
LEV|4|17||祭司著用指頭仔搵血佇耶和華的面前，佇帳簾的頭前灑七擺，
LEV|4|18||閣著用淡薄血抹佇會幕內、佇耶和華的面前的壇許個角，伊也著用所有的血攏傾佇會幕的門口、燒祭的壇腳。
LEV|4|19||著將所有的油攏提起來，燒佇壇頂；
LEV|4|20||著行佇此隻牛牨仔，親像所行佇贖罪祭的牛牨仔著照按呢行。祭司著按呢替怹贖罪，怹就欲得著赦免。
LEV|4|21||伊著將牛牨仔帶出營外燒伊，親像燒頭一隻牛牨仔一樣；這是會眾的贖罪祭。
LEV|4|22||「官長若有犯罪錯誤行耶和華──伊的上帝所命令呣通行的一項事，致到有罪，
LEV|4|23||所犯的罪到伊家己知，就著牽一隻無瑕疵的山羊牨做伊的禮物，
LEV|4|24||著按伊的手佇山羊的頭殼頂，刣伊佇耶和華的面前、佇刣燒祭的精牲的所在；這是贖罪祭。
LEV|4|25||祭司著用指頭仔提淡薄贖罪祭的血，抹佇燒祭的壇許個角，將血傾佇燒祭的壇腳。
LEV|4|26||所有的油，伊攏著燒佇壇頂，親像謝恩祭的油一樣。論到伊的罪，祭司著按呢給伊贖罪，伊就欲得著赦免。
LEV|4|27||「百姓中若有人錯誤犯罪行耶和華所命令呣通行的一項事，致到有罪，
LEV|4|28||所犯的罪到伊家己知，伊因為所犯的罪就著牽一隻無瑕疵的山羊母做伊的禮物，
LEV|4|29||著按伊的手佇贖罪精牲的頭殼頂，佇燒祭的所在刣贖罪祭的精牲。
LEV|4|30||祭司著用指頭仔提淡薄羊血，抹佇燒祭的壇許個角，所有的血攏著傾佇壇腳裡，
LEV|4|31||著將伊所有的油攏提起來，親像提謝恩祭的油一樣。祭司著燒伊佇壇頂，佇耶和華的面前做芳味，祭司著為伊贖罪，伊就欲得著赦免。
LEV|4|32||「伊若牽一隻綿羊仔做贖罪祭的禮物，就著牽一隻無瑕疵的羊母，
LEV|4|33||著按伊的手佇贖罪精牲的頭殼頂，佇刣燒祭的所在刣贖罪祭的精牲。
LEV|4|34||祭司著用指頭仔提淡薄贖罪祭精牲的血，抹佇燒祭的壇許個角，所有的血攏著傾佇壇腳裡，
LEV|4|35||著將伊所有的油攏提起來，親像謝恩祭提去羊仔的油一樣。祭司著燒伊佇壇頂，親像獻互耶和華的火祭。論到伊所犯著的罪，祭司著按呢給伊贖罪，伊就欲得著赦免。」
LEV|5|1||「若有人犯罪就是聽見咒誓的聲，也伊本著做干證，總是所看見、抑是所知的伊呣講，伊著擔當伊的罪。
LEV|5|2||若有人摸著無清氣的物，或是無清氣的獸的身屍，或是無清氣的精牲的身屍，或是無清氣的蟲thōa的身屍，伊也呣知，伊就無清氣，伊就有罪。
LEV|5|3||抑是伊摸著別人的無清氣，無論染著甚麼無清氣來無清氣，總是伊呣知，到一下知就有罪。
LEV|5|4||抑是有人隨便咒誓，嘴講欲做歹，欲做好，無論人佇甚麼事隨便咒誓，伊也呣知，到一下知就佇諸個項的一項算做有罪。
LEV|5|5||伊佇諸個項的一項有罪，就著承認伊所犯的罪，
LEV|5|6||也著因為所犯的罪，帶補過失的祭到耶和華的面前──就是羊群中的母的，或是綿羊仔，或是山羊做贖罪的祭。論到伊的罪，祭司著按呢給伊贖。
LEV|5|7||「伊的氣力若無夠額通獻一隻羊仔，就著因為伊所犯的罪，用二隻鳩鵻抑是二隻鴿仔子帶到耶和華的面前做補過失的祭：一隻做贖罪祭，一隻做燒祭。
LEV|5|8||伊著將諸個帶到祭司遐，祭司就著代先獻彼隻做贖罪祭的，對頷頸捘伊的頭，總是呣通給伊破開，
LEV|5|9||伊也著用此個贖罪祭的血灑佇壇邊，所剩的血著瀝佇壇腳；這是贖罪祭。
LEV|5|10||伊著照例獻第二隻做燒祭。論到伊所犯的罪，祭司著照按呢給伊贖，就欲得著赦免。
LEV|5|11||「伊的氣力若無夠額通獻二隻鳩鵻抑是二隻鴿仔子，就著因為伊所犯的罪帶伊的禮物來，就是幼的麵粉伊法的十份一做贖罪祭；呣通落油，也呣通參乳香，因為是贖罪祭。
LEV|5|12||伊著將禮物帶到祭司遐，祭司著搙一搙來做伊的紀念，燒佇壇頂照獻互耶和華的火祭；這是贖罪祭。
LEV|5|13||論到伊佇此幾項事的中間所犯的一項，祭司著按呢給伊贖，就伊欲得著赦免。所剩的攏歸互祭司，及素祭一樣。」
LEV|5|14||耶和華吩咐摩西講：
LEV|5|15||「人若佇耶和華的聖物錯誤犯罪，致到有過失，就著用補過失的祭來獻互耶和華，照你所估舍客勒的銀，就是照聖所的舍客勒，對羊群中用無瑕疵的綿羊牨做補過失的祭；
LEV|5|16||閣伊因為佇聖物的錯誤著賠，另外著加五份的一份，交互祭司。祭司著用補過失的祭的綿羊牨，替伊贖罪，伊就欲得著赦免。
LEV|5|17||「若有人犯罪，行耶和華所命令呣通行的一項事，伊雖然呣知，也是有罪，就著擔當伊的罪；
LEV|5|18||伊著照你所估的，對羊群中牽一隻無瑕疵的綿羊牨，來交互祭司做補過失的祭。因為伊錯誤犯著，伊也呣知，祭司就欲替伊贖罪，伊就欲得著赦免。
LEV|5|19||這是補過失的祭，因為伊佇耶和華的面前實在有過失。」
LEV|6|1||耶和華吩咐摩西講：
LEV|6|2||「若有人犯罪，干犯耶和華，對伊的厝邊行詭詐，或是所交代伊物件，或是交關買賣，或是搶人的財物，或是欺壓厝邊，
LEV|6|3||或是拾著失落的物行詭詐，白賊來咒誓，佇人所行一切的事的中間犯著一項來有罪；
LEV|6|4||伊若犯著，致到有過失，就著還所搶的，抑是因為欺壓所得著的，抑是所交代伊的物，抑是人失落互伊所拾著的物，
LEV|6|5||抑是伊因為甚麼物白賊咒誓，就著照數額來還，另外加五份的一份，佇查出伊有過失的日著還本主。
LEV|6|6||也著照你所估的，用伊補過失的祭──就是羊群中一隻無瑕疵的綿羊牨──牽到耶和華的面前，交互祭司做補過失的祭。
LEV|6|7||祭司著佇耶和華的面前替伊贖罪；伊無論行甚麼事，互伊有罪，攏欲得著赦免。」
LEV|6|8||耶和華吩咐摩西講：
LEV|6|9||「你著命令亞倫及伊的子孫講，燒祭的例是按呢：燒祭著下佇壇的柴頂，一暝到光，壇頂的火著常常𤏸。
LEV|6|10||祭司著穿幼苧布的衣服，下身也著穿幼苧布的褲，將壇頂的火所燒做燒祭的灰收起來，傾佇壇邊；
LEV|6|11||然後著褪去此個衣服，穿別號的衣服，將火灰帶出營外到清氣的所在。
LEV|6|12||壇頂的火著佇頂面常常𤏸，呣通熄。祭司著逐早起佇彼頂面燒柴，閣將燒祭排佇壇頂，佇彼頂面燒謝恩祭的油。
LEV|6|13||佇壇頂的火著常常𤏸，呣通熄。」
LEV|6|14||「素祭的例是按呢：亞倫的子孫著佇壇前將這獻佇耶和華的面前。
LEV|6|15||伊著對彼中間，提出素祭的麵粉一把，及油及素祭中所有的乳香，燒佇壇頂，做紀念獻互耶和華做芳味。
LEV|6|16||所剩的，亞倫及伊的子孫著食伊，著佇聖的所在呣通參酵來食，著佇會幕的院內食。
LEV|6|17||呣通參酵來煏伊。這是我對我的火祭中賞賜怹的份額，是至聖的，及贖罪祭以及補過失的祭一樣。
LEV|6|18||見若亞倫子孫中查甫的攏著食伊，對耶和華的火祭中，做永遠的份額，直到恁的萬代。摸諸個祭物的，攏欲成做聖。」
LEV|6|19||耶和華吩咐摩西講：
LEV|6|20||「亞倫及伊的子孫佇伊受抹油的日，所著獻互耶和華的禮物，就是幼的麵粉伊法十份的一份，做常常獻的素祭：早起時一半，下昏時一半。
LEV|6|21||著佇煎盤用油來做，調和了，你就著提入來；煏好一塊一塊，做素祭獻互耶和華做芳味。
LEV|6|22||伊的子孫中，續接伊受抹油做祭司，著獻伊，著一盡燒互耶和華。這是永遠的例。
LEV|6|23||祭司的素祭著一盡燒，呣通食伊。」
LEV|6|24||耶和華吩咐摩西講：
LEV|6|25||「你著吩咐亞倫及伊的子孫講，贖罪祭的例就是按呢：著佇耶和華的面前、刣燒祭的精牲的所在來刣贖罪祭的精牲；這是至聖的物。
LEV|6|26||為贖罪獻此個祭的祭司著食伊，著佇聖的所在，就是佇會幕的院內食伊。
LEV|6|27||見若摸伊的肉的欲成做聖；伊的血若灑佇甚麼衣服的頂面，所灑著彼領你著佇聖的所在洗。
LEV|6|28||若煮佇磁的器具著給伊摃破；若煮佇銅的器具，此個器具著過磨，才用水洗。
LEV|6|29||見若祭司中的查甫丁攏著食伊，這是至聖的物。
LEV|6|30||見若贖罪祭，伊的血若帶入會幕佇聖所贖罪，攏呣通食伊，著用火燒伊。」
LEV|7|1||「補過失的祭的規例就是按呢：此個是至聖的。
LEV|7|2||佇刣燒祭的所在，也著佇遐刣補過失的祭；伊的血，著灑佇壇裡的四圍。
LEV|7|3||伊的油著攏獻彼個肥的尾及蓋臟腑的油，
LEV|7|4||二粒腰子及怹所有的油，就是倚近腰雙旁的油，及肝裡的網紗及腰子，一概提起來。
LEV|7|5||祭司著佇壇頂燒伊，做獻互耶和華的火祭，是補過失的祭。
LEV|7|6||祭司中的查甫丁攏著食伊；佇聖的所在食，這是至聖的。
LEV|7|7||贖罪祭甚麼款，補過失的祭也是按呢，怹的規例是一樣。用彼個來贖罪的祭司就得著此個物。
LEV|7|8||祭司給人獻燒祭，就伊所獻燒祭的精牲的皮歸佇祭司本身。
LEV|7|9||見若佇火爐煏的素祭及佇鼎仔，佇煎盤備辦的，攏著歸佇獻彼個祭的祭司。
LEV|7|10||見若素祭，無論是參油的抑是乾的，攏著歸亞倫的子孫，大家平分。」
LEV|7|11||「人獻謝恩祭互耶和華彼個規例就是按呢：
LEV|7|12||伊若為著感謝來獻，就著用調和油的無酵餅及抹油無酵的薄餅，以及摶互伊齊的麵粉用油調和做的餅，及感謝的祭相及來獻。
LEV|7|13||著用有酵的餅，及為著感謝來獻的謝恩祭，及伊的禮物相及來獻。
LEV|7|14||著對逐項禮物的中間，提一項獻互耶和華做舉祭，這著歸佇灑謝恩祭的血的祭司。
LEV|7|15||為著感謝來獻的謝恩祭的肉，著佇獻禮物的日食伊，一點仔呣通留到天光。
LEV|7|16||若伊所獻的禮物是為著謝願，抑是甘心獻的，著佇伊獻祭的日食伊，所剩的明仔日通食伊。
LEV|7|17||獨獨所剩的祭肉，到第三日著用火燒；
LEV|7|18||到第三日若食謝恩祭的肉，此個祭無得著接納，也無給獻的算額，反轉是做通厭惡的，食伊的人，就著擔當伊的罪。
LEV|7|19||「祭肉若磕著無清氣的物就呣通食，著用火燒。論到祭的肉，見若清氣的人攏通食伊；
LEV|7|20||獨獨屬佇耶和華謝恩祭的肉，人若身軀染著無清氣來食伊，此個人著對伊的百姓中剪除去。
LEV|7|21||有人摸著甚麼無清氣的物，或是人的無清氣，或是無清氣的精牲，或是無清氣可惡的物，來食著屬佇耶和華謝恩祭的肉，此個人著對伊的百姓中剪除去。」
LEV|7|22||耶和華吩咐摩西講：
LEV|7|23||「你著吩咐以色列人講：無論是牛，抑是綿羊，抑是山羊的油，恁攏呣通食伊。
LEV|7|24||家己死者的油及互野獸拆者的油，通做別物的路用，獨獨恁千萬呣通食。
LEV|7|25||會通獻互耶和華做火祭的精牲的油，見若食伊的人，彼個人著對伊的百姓中剪除去。
LEV|7|26||佇恁一切所徛起的所在，無論是鳥抑是野獸的血，恁攏呣通食伊。
LEV|7|27||無論甚麼人食甚麼血，彼人著對伊的百姓中剪除去。」
LEV|7|28||耶和華吩咐摩西講：
LEV|7|29||「你著吩咐以色列人講：見若獻謝恩祭互耶和華的，著對伊的謝恩祭中帶伊的禮物來互耶和華。
LEV|7|30||伊著親手帶獻互耶和華的火祭來，就是帶油及胸來，通用胸佇耶和華的面前做搖祭，來搖伊。
LEV|7|31||祭司著將油燒佇壇頂，獨獨胸著歸佇亞倫及伊的子孫。
LEV|7|32||恁著對恁謝恩祭將正腿做舉祭，歸互祭司。
LEV|7|33||亞倫的子孫中，獻謝恩祭的血及油的，著得著此個正腿做怹的份額；
LEV|7|34||因為我對以色列人謝恩祭的中間，取此個搖的胸及舉起的腿互祭司亞倫及伊的子孫，做怹對以色列人所永遠得著的份額。」
LEV|7|35||這是對耶和華火祭中，提出做亞倫受抹油的份額及伊的子孫受抹油的份額，佇伊導怹來當祭司的職服事耶和華的日，
LEV|7|36||就是伊給怹抹油的日，耶和華吩咐以色列人供給怹的。做怹逐世代永遠得著的份額。
LEV|7|37||這是燒祭、素祭、贖罪祭、補過失的祭、設立聖職的祭，及謝恩祭的規例，
LEV|7|38||攏是耶和華佇西奈山所命令摩西的，就是伊佇西奈曠野命令以色列人獻禮物互耶和華的日。
LEV|8|1||耶和華吩咐摩西講：
LEV|8|2||「你著將亞倫及伊的子，以及衣服，抹怹的油，及贖罪祭的一隻牛牨、二隻綿羊牨、一筐無酵餅攏帶來，
LEV|8|3||閣招集會眾到會幕門口。」
LEV|8|4||摩西照耶和華所命令伊的來行；對按呢會眾就聚集佇會幕門口。
LEV|8|5||摩西給會眾講：「這就是耶和華所命令著行的事。」
LEV|8|6||摩西帶亞倫及伊的子來，用水給怹洗。
LEV|8|7||給伊穿內衫，縖帶，穿外袍，褡以弗得，用奇巧的工所織以弗得的帶給伊縖用按呢來縛伊佇伊的身軀，
LEV|8|8||閣給伊糽補𧞔，用烏陵及土明，下佇補𧞔內，
LEV|8|9||用帽戴佇伊的頭殼，佇帽頭前的頂面糽金牌，就是聖的冕旒，攏是照耶和華所命令摩西的。
LEV|8|10||摩西用抹怹的油抹會幕及其中所有的物，分別伊做聖；
LEV|8|11||閣用彼個油灑壇頂七擺，也抹壇及伊一切的器具，及洗盪的盆及伊的座，分別伊做聖；
LEV|8|12||閣用抹的油倒佇亞倫的頭殼頂來抹伊，分別伊做聖。
LEV|8|13||摩西帶亞倫的子來，給怹穿內衫，縖帶，包頭殼的巾，攏是照耶和華所命令摩西的。
LEV|8|14||伊牽贖罪祭的牛牨仔來，亞倫及伊的子按手佇贖罪祭牛牨仔的頭殼，
LEV|8|15||就刣伊。摩西提血用指頭仔抹佇壇頂四周圍許個角，互壇清氣，將血倒佇壇腳遐分別伊做聖，給伊贖罪；
LEV|8|16||閣提臟腑所有的油及肝裡的網紗，以及二粒腰子及怹所有的油，摩西攏燒伊佇壇頂；
LEV|8|17||若是牛牨仔，伊的皮、伊的肉、伊的糞，用火燒佇營外，是照耶和華所命令摩西的。
LEV|8|18||伊牽燒祭的綿羊牨來；亞倫及伊的子按手佇羊牨的頭殼，
LEV|8|19||就刣伊。摩西用血灑佇壇頂的周圍，
LEV|8|20||將羊切一塊一塊，摩西用頭，及肉塊以及油攏燒伊。
LEV|8|21||用水洗臟腑及腿，摩西就將全牲隻羊燒佇壇頂，做芳芳的燒祭，做火祭獻互耶和華，攏是照耶和華所命令摩西的。
LEV|8|22||伊閣牽第二隻綿羊牨，就是設立聖職的禮的羊；亞倫及伊的子按手佇羊的頭殼，
LEV|8|23||就刣伊。摩西提淡薄血抹佇亞倫的正旁的耳仔垂，及正手的大哺拇，及正腳的大哺拇，
LEV|8|24||閣帶亞倫的子來，摩西用淡薄血抹佇怹正旁的耳仔垂及正手的大哺拇，及正腳的大哺拇，摩西閣用血灑佇壇頂的周圍。
LEV|8|25||閣取油及肥的尾，以及臟腑一切的油及肝裡的網紗，二粒腰子及怹的油，及正腿，
LEV|8|26||閣對耶和華的面前、貯無酵餅的筐提出一塊無酵餅，一塊油餅，一塊薄餅，攏下佇油及正腿頂，
LEV|8|27||將這一切下佇亞倫的手及伊的子的手做搖祭，佇耶和華的面前搖伊。
LEV|8|28||摩西對怹的手提落來，燒佇壇裡燒祭的頂面，攏是設立聖職的禮做芳芳是做獻互耶和華的火祭。
LEV|8|29||摩西提羊的胸做搖祭，佇耶和華的面前搖伊，是佇設立聖職的禮的羊，摩西所得著的份額，攏是照耶和華所命令摩西的。
LEV|8|30||摩西提抹的油及壇頂的血，灑佇亞倫及伊的衫，以及伊的子及伊的子的衫，互亞倫及伊的衫以及伊的子及伊的子的衫相及做聖。
LEV|8|31||摩西對亞倫及伊的子講：「將肉煮佇會幕的門口，佇遐食伊，也食設立聖職的禮筐仔內的餅，照我所命令的講：『這是亞倫及伊的子著食的。』
LEV|8|32||所剩的肉及餅，恁著用火燒去。
LEV|8|33||恁七日久呣通出會幕的門，到恁受設立的禮的日滿，因為七日久伊欲給恁行設立的禮。
LEV|8|34||親像今仔日所行的，耶和華吩咐著按呢行，為著恁贖罪。
LEV|8|35||七日久恁著暝日踮佇會幕門口，守耶和華所命令的職份，免得恁死，因為我所受的命令是按呢。」
LEV|8|36||亞倫及伊的子就行耶和華託摩西所命令一切的事。
LEV|9|1||到第八日，摩西召亞倫及伊的子，以及以色列許個長老來，
LEV|9|2||對亞倫講：「你著取一隻細隻牛牨仔做贖罪祭，一隻綿羊牨做燒祭，著無瑕疵的，獻佇耶和華的面前。
LEV|9|3||你也著吩咐以色列人講：『恁著取一隻山羊牨做贖罪祭，閣取一隻牛仔子及一隻綿羊仔，攏著未滿年、閣著無瑕疵的，做燒祭，
LEV|9|4||閣取一隻牛牨，一隻綿羊牨做謝恩祭，獻佇耶和華的面前，及取調和油的素祭，因為今仔日耶和華欲顯現互恁看。』
LEV|9|5||怹就照摩西所命令的，帶到會幕前；會眾攏近倚來，徛佇耶和華的面前。
LEV|9|6||摩西講：「這是耶和華命令恁所著行的；耶和華的榮光就欲顯現互恁看。」
LEV|9|7||摩西對亞倫講：「你著到壇前，獻你的贖罪祭及你的燒祭，為本身及百姓贖罪，閣獻百姓的禮物，替怹贖罪；攏照耶和華所命令的。」
LEV|9|8||亞倫就到壇前，刣彼隻牛仔子為本身做贖罪祭的。
LEV|9|9||亞倫諸個子捧彼個血互伊，伊就用指頭仔搵血，抹佇壇頂許個角，閣用血倒佇壇腳裡。
LEV|9|10||獨獨贖罪祭的油及腰子，及肝裡的網紗，伊攏燒佇壇頂，照耶和華所命令摩西的；
LEV|9|11||伊閣用火將肉及皮燒佇營外。
LEV|9|12||就刣燒祭的精牲，亞倫諸個子捧血互伊，伊就灑佇壇頂的周圍，
LEV|9|13||怹閣用燒祭的肉一塊一塊連頭提互伊，伊攏燒佇壇頂；
LEV|9|14||伊閣洗臟腑及腿，燒佇壇頂燒祭的頂面。
LEV|9|15||伊帶百姓的禮物，將彼隻做百姓贖罪祭的山羊牨刣伊，為著罪來獻，及起頭的同一樣；
LEV|9|16||也帶燒祭，照例來獻。
LEV|9|17||伊閣帶素祭，對彼中間搣一把，這是佇早起時的燒祭以外。
LEV|9|18||閣刣牛牨及綿羊牨做百姓的謝恩祭。亞倫諸個子捧血互伊，伊就灑佇壇頂的周圍；
LEV|9|19||閣提牛牨的油及綿羊牨肥的尾，以及蓋臟腑的油及腰子，及肝裡的網紗；
LEV|9|20||怹將諸個油下佇許個胸的頂面，伊就將油燒佇壇頂。
LEV|9|21||諸個胸及正腿，亞倫用伊做搖祭，佇耶和華的面前搖伊；攏是照摩西所命令的。
LEV|9|22||亞倫向百姓抬起手，給怹祝福。伊已經獻贖罪祭、燒祭、謝恩祭就落來。
LEV|9|23||摩西、亞倫進入會幕，閣出來給百姓祝福，耶和華的榮光就顯現互眾百姓看見。
LEV|9|24||有火對耶和華的面前出來，燒壇頂的燒祭及油；眾百姓看見，就出大歡喜的聲，仆佇地裡。
LEV|10|1||亞倫的子拿答、亞比戶逐個提家己的香爐，貯火，及香，佇耶和華的面前獻別號的火，是伊所無命令怹的，
LEV|10|2||就有火對耶和華的面前發出，來燒怹，怹就死佇耶和華的面前。
LEV|10|3||摩西對亞倫講：「這是耶和華所講的，伊講：『我欲佇親近我的人顯明做聖；佇眾百姓的面前，我欲得著榮光。』」亞倫也靜靜。
LEV|10|4||摩西叫亞倫的叔烏設的子米沙利、以利撒反來，給怹講：「進前來，將恁的親人對聖所的面前扛到營外。」
LEV|10|5||怹二人進前來，就怹所穿的衫扛出營外，是照摩西所命令的。
LEV|10|6||摩西對亞倫及伊的子以利亞撒、以他瑪講：「呣通拍散頭毛，也呣通拆裂衫，免得恁死，閣免得耶和華受氣會眾；獨獨恁的兄弟以色列全家為著耶和華所發出的火來哀哭。
LEV|10|7||恁也呣通出會幕門，驚了恁會死，因為耶和華的油抹佇恁的身軀。」怹就照摩西的話來行。
LEV|10|8||耶和華吩咐亞倫講：
LEV|10|9||「你及你的子入會幕的時，薄酒、厚酒攏呣通飲，免得恁死；這欲做恁逐世代永遠的例。
LEV|10|10||互恁通分別聖及無聖者，無清氣及清氣者。
LEV|10|11||閣互恁通將耶和華託仗摩西吩咐以色列人一切的律例教示怹。」
LEV|10|12||摩西對亞倫及伊所剩的子以利亞撒、以他瑪講：「恁提耶和華火祭所剩的素祭，著佇壇邊食伊呣通參酵，因為是至聖者。
LEV|10|13||恁著食伊佇聖的所在；因為佇獻互耶和華的火祭中，這是你的份額及你的子的份額；所命令我的就是按呢。
LEV|10|14||所搖的胸，所舉起的腿，恁著佇清氣的所在食伊。你及你的子你的查某子攏著相及食；因為諸個是對以色列人謝恩祭中互你，做你的份額及你的子的份額。
LEV|10|15||所舉起的腿，所搖的胸，怹著及火祭的油相及帶來，做搖祭佇耶和華的面前搖伊；這著歸你及你的子，做永遠得著的份額，攏是照耶和華所命令的。」
LEV|10|16||彼時摩西致意尋做贖罪祭的山羊牨，看啊，已經燒去，就受氣亞倫所剩的子以利亞撒、以他瑪講：
LEV|10|17||「此個贖罪祭已經是至聖者，伊閣用彼個歸互恁，來擔當會眾的罪過，佇耶和華的面前給怹贖，恁啥事無食伊佇聖的所在啊？
LEV|10|18||看啊，彼個血無帶入聖所內，恁本著食伊佇聖所，照我所命令的。」
LEV|10|19||亞倫對摩西講：「看啊，今仔日怹佇耶和華的面前獻怹的贖罪祭及怹的燒祭，我閣抵著親像按呢，我若今仔日食贖罪祭，耶和華豈會看做好嗎？」
LEV|10|20||摩西聽見，就掠此個話做好。
LEV|11|1||耶和華吩咐摩西、亞倫，對怹講：
LEV|11|2||「恁著吩咐以色列人講，佇地上一切走獸中通食的活物就是諸個：
LEV|11|3||見若分蹄拆叉、反芻的精牲，恁攏通食伊。
LEV|11|4||獨獨反芻抑是分蹄的中間呣通食的就是諸個：駱駝──因為反芻、無分蹄，對佇恁是無清氣；
LEV|11|5||沙番──因為有反芻無分蹄，對佇恁是無清氣；
LEV|11|6||兔仔──因為有反芻無分蹄，對佇恁是無清氣；
LEV|11|7||豬──因為有分蹄拆叉，總是無反芻，對佇恁是無清氣。
LEV|11|8||許個肉，恁攏呣通食；死的，恁攏呣通摸，對佇恁是無清氣。
LEV|11|9||「水中恁所通食的就是諸個：見若佇水裡、海裡、河裡、有翅有鱗的，攏通食伊。
LEV|11|10||見若佇海裡、河裡、水內一切的動物，就是水內一切的活物見若無翅無鱗的，恁攏著掠做可惡。
LEV|11|11||許個對佇恁是可惡的，恁呣通食伊的肉；死的也著掠做可惡。
LEV|11|12||見若水內無翅無鱗的，恁攏著掠做可惡。
LEV|11|13||「鳥隻的中間恁著掠做可惡的，就是諸個恁呣通食伊，因為是可惡：就是鷹、鴞、鵰、鵪，
LEV|11|14||小鷹及伊的類；
LEV|11|15||烏鴉及伊的類；
LEV|11|16||鴕鳥、公的鴕鳥、魚鷹、雀鷹及伊的類；
LEV|11|17||暗光鳥、鸕鶿、鴣黃、
LEV|11|18||貓頭鷹、鵜鶘、臭頭鷹、
LEV|11|19||鶴、白鷺鷥及伊的類；戴鵀鳥及蝙蝠。
LEV|11|20||「見若有翅的蟲用四腳行的，恁攏著掠做可惡。
LEV|11|21||獨獨有翅的蟲用四腳行的，其中有腳有腿，用來跳佇地裡的，恁也通食伊。
LEV|11|22||其中有蝗蟲、螞蚱、蟋蟀及伊的類；蚱蜢及伊的類；諸個恁攏通食伊。
LEV|11|23||獨獨見有翅有四腳啲爬的物，恁攏著掠做可惡。
LEV|11|24||「對下面諸個攏會互恁無清氣。見若摸著彼個死的，的確無清氣到下昏時。
LEV|11|25||見若提著死屍的一塊仔，著洗伊的衣服，的確無清氣到下昏時。
LEV|11|26||見若精牲有分蹄無拆叉，也無反芻的，對佇恁是無清氣；見若摸的也無清氣。
LEV|11|27||見若四腳的獸，其中用腳掌行的，對佇恁是無清氣；摸伊的死屍者，的確無清氣到佇下昏時。
LEV|11|28||提伊的死屍者，著洗伊的衣服，的確無清氣到下昏時。諸個對佇恁是無清氣。
LEV|11|29||「地上啲爬的物對佇恁無清氣的就是諸個：鼬鼠、鼫鼠、蜥蜴及伊的類；
LEV|11|30||壁虎、龍子、守宮、蛇醫、蝘蜓。
LEV|11|31||啲爬的物的中間諸個對佇恁是無清氣的。佇怹已經死，見若摸伊的，的確無清氣到下昏時。
LEV|11|32||其中有死的，磕落佇甚麼物，彼個物就無清氣，無論是柴的器具、抑是衣服、抑是皮、抑是布袋，無論是做甚麼路用的器具，著下佇水裡，的確無清氣到下昏，彼時才清氣。
LEV|11|33||若怹有一隻跋佇磁器內，彼內面無論有甚麼，就染無清氣，恁著將此個磁器拍破。
LEV|11|34||彼內面一切會食得的食物，染著水的就無清氣，閣彼號器具內會飲得的，也是無清氣。
LEV|11|35||許個死屍，若有一塊磕落佇甚麼物件，彼個物件就無清氣，無論是風爐，抑是灶，就著拍破，攏無清氣，也對佇恁是無清氣。
LEV|11|36||總是水泉抑是聚集水的池猶原是清氣；若磕著彼個死屍的，就無清氣。
LEV|11|37||若佇死屍，有一塊磕落佇欲種的種子，種子猶原清氣。
LEV|11|38||若水已經給伊拍tâm，彼個死屍有一塊磕落佇伊的頂面，彼個種子對佇恁是無清氣。
LEV|11|39||「恁所通食的精牲伊若家己死，有人摸著伊的死屍，伊的確無清氣到下昏時；
LEV|11|40||有人食彼個死的精牲，著洗伊的衣服，的確無清氣到下昏時；提死的精牲者，也著洗伊的衣服，的確無清氣到下昏時。
LEV|11|41||「見若佇地上啲爬的物是可惡的，攏呣通食。
LEV|11|42||見若用腹肚行的及用四腳行的，抑是有多多腳的，就是一切爬佇地上的，恁攏呣通食，因為是可惡的物。
LEV|11|43||恁呣通因為甚麼啲爬的物互家己成做可惡，也呣通因為諸個互家己無清氣，致到恁染垃墋。
LEV|11|44||因為我是耶和華──恁的上帝；恁著家己聖來成聖，因為我是聖。恁也呣通用佇地上啲爬的物來拍垃墋家己。
LEV|11|45||因為我是導恁出埃及地的耶和華，欲做恁的上帝；所以恁著聖，因為我是聖。」
LEV|11|46||這是走獸、飛鳥，及水中會振動的活物，以及會爬佇地上的物的規例。
LEV|11|47||著分別無清氣的及清氣的，會食得的及bē食得的活物。
LEV|12|1||耶和華吩咐摩西講：
LEV|12|2||「你著吩咐以色列人講：若有婦仁人懷孕生查甫子，伊就無清氣七日，親像佇經期內垃墋的日無清氣一樣。
LEV|12|3||到第八日，彼個嬰仔著受割禮。
LEV|12|4||婦仁人猶啲流血，著踮佇伊的厝三十三日。清氣的日猶未滿，呣通摸聖的物，也呣通入聖的所在。
LEV|12|5||伊若生查某子，就無清氣二個七日，親像佇經期的時一樣，若猶啲流血，著踮佇伊的厝六十六日才清氣。
LEV|12|6||「佇伊清氣的日滿，無論是為查甫子抑是查某子，伊著用未滿年的羊仔做燒祭，一隻鴿仔子抑是一隻鳩鵻做贖罪祭，帶到會幕門口交代祭司。
LEV|12|7||祭司著獻佇耶和華的面前，為伊贖罪，伊的血源就清氣。這就是婦仁人生查甫子抑是生查某子的規例。
LEV|12|8||伊的氣力若無夠額通獻一隻羊仔，伊就著用二隻鳩鵻抑是二隻鴿仔子，一隻做燒祭，一隻做贖罪祭。祭司著替伊贖罪，伊就清氣。」
LEV|13|1||耶和華吩咐摩西、亞倫講：
LEV|13|2||「人的皮膚若腫，豈採生癬，抑是生火斑，佇伊的皮膚變成癩[疒哥]的症頭，著導伊到祭司亞倫抑是到伊的子孫一個祭司的面前。
LEV|13|3||祭司著驗皮膚的症頭，若是著症頭的所在彼個毛已經變白，症頭的款式深入去佇皮膚內，這就是癩[疒哥]的症頭。祭司著驗伊，斷伊做無清氣。
LEV|13|4||若火斑佇伊的皮膚是白的，款式無深入佇皮膚內，伊的毛也無變白，祭司就著將有症頭的人關禁七日。
LEV|13|5||到第七日，祭司著驗伊，看啊，若看見症頭已經停止，伊的症頭無湠入皮膚，祭司著閣給伊關禁七日久。
LEV|13|6||到第七日，祭司著閣驗伊，看啊，若症頭卡熄，閣症頭無湠入皮膚，祭司著斷伊做清氣，是癬若定；彼人就著洗衫褲，得著做清氣。
LEV|13|7||總是伊為著清氣，將身軀互祭司驗了，癬若湠佇皮膚，伊著閣去互祭司驗。
LEV|13|8||祭司著驗伊，看啊，癬若湠佇皮膚，祭司著斷伊做無清氣，是癩[疒哥]。
LEV|13|9||「人已經有癩[疒哥]的症頭，就著導伊見祭司。
LEV|13|10||祭司著驗伊，看啊，皮膚若有所在腫白白，致到伊的毛變白，佇腫的所在見赤肉，
LEV|13|11||這是皮肉舊的癩[疒哥]，祭司著斷伊做無清氣，呣免閣關禁伊，因為伊是無清氣。
LEV|13|12||癩[疒哥]若生湠佇皮膚的四圍，佇患症頭的人的皮膚起到滿滿，照祭司驗伊，對頭到腳無一所在無，
LEV|13|13||祭司就著驗伊，看啊，癩[疒哥]若已經起佇全身，就著斷彼個患著症頭的做清氣；通身軀攏變白，伊是清氣。
LEV|13|14||總是伊的身軀甚麼時見赤肉彼時就無清氣。
LEV|13|15||祭司著驗彼個赤肉就斷伊是無清氣。赤肉本是無清氣，是癩[疒哥]。
LEV|13|16||赤肉若復原，閣變白，伊著來見祭司。
LEV|13|17||祭司著驗伊，看啊，症頭若變白，祭司就著斷彼個患症頭的做清氣，伊就清氣。
LEV|13|18||「人若佇皮膚生[疒粒]仔，也有醫好，
LEV|13|19||佇生[疒粒]仔的所在閣腫白白，抑是粉紅色的火斑，就著互祭司驗。
LEV|13|20||祭司著驗伊，看啊，若款式透入皮膚內，伊的毛也變白，祭司著斷伊做無清氣，是癩[疒哥]的症頭發佇[疒粒]仔內。
LEV|13|21||祭司若驗伊，看啊，彼頂面無有白的毛，也無透入佇皮膚內，閣有卡熄，祭司就著給伊關禁七日。
LEV|13|22||若生湠佇皮膚，祭司就著斷伊做無清氣，是患著症頭。
LEV|13|23||火斑若佇原所在停止，無生湠，就是[疒粒]仔的痕跡，祭司就著斷伊做清氣。
LEV|13|24||「人的皮肉若互火燒著，燒著的所在見赤肉成做火斑，抑是粉紅，抑是攏總白，
LEV|13|25||祭司就著驗伊，看啊，火斑中的毛若變白，款式閣深入佇皮膚內，是癩[疒哥]佇火燒的中間發起來，祭司就著斷伊做無清氣，是癩[疒哥]的症頭。
LEV|13|26||總是祭司驗了，看啊，佇火跡無有白毛，也無透入皮膚內，閣有卡熄，祭司就著給伊關禁七日。
LEV|13|27||到第七日，祭司著驗伊，若湠佇皮膚，祭司就著斷伊做無清氣，是癩[疒哥]的症頭。
LEV|13|28||火斑若佇原所在停止，無生湠佇皮膚，閣有卡熄，是對火燒著來腫，祭司著斷伊做清氣，不過是火燒著的痕跡。
LEV|13|29||「無論男女，若佇頭殼抑是嘴鬚有致症頭，
LEV|13|30||祭司著驗彼個症頭；看啊，款式若深入佇皮膚內，彼中間有幼幼黃的毛，祭司就著斷伊做無清氣，這是瘡，就是頭殼抑是嘴鬚裡的癩[疒哥]。
LEV|13|31||祭司驗彼個瘡的症頭，看啊，款式若無深入皮膚內，彼中間也無黑的毛，祭司就著將患著瘡的症頭者，關禁七日久。
LEV|13|32||到第七日，祭司著驗彼個症頭，看啊，瘡若無湠，彼中間也無黃的毛，瘡的款式也無深入皮膚內，
LEV|13|33||彼人著剃伊的毛，總是瘡呣通剃。祭司著閣關禁彼個生瘡的七日久。
LEV|13|34||到第七日，祭司著驗彼個瘡，看啊，瘡若無湠佇皮膚，款式也無深入佇皮膚內，祭司就著斷伊做清氣，伊著洗衫褲，就成做清氣。
LEV|13|35||總是伊清氣以後，瘡若湠佇皮膚，
LEV|13|36||祭司著驗伊。看啊，伊的瘡若湠佇皮膚，祭司呣免閣尋黃的毛，伊是無清氣。
LEV|13|37||若照伊看瘡已經停止，彼中間若發黑的毛，瘡既然好，彼人是清氣，祭司就著斷伊做清氣。
LEV|13|38||「無論男女，皮肉若起火斑，就是白色的火斑，
LEV|13|39||祭司著驗伊，看啊，怹的皮肉的火斑若是火灰色，這是皮膚所發的白疤，彼人是清氣。
LEV|13|40||「人若𢬳頭毛，伊的頭殼是光裸裸，猶是清氣。
LEV|13|41||伊的頭殼前的頭毛若𢬳，伊是翏額的，猶久是清氣。
LEV|13|42||頭殼光裸裸的所在，抑是翏額的所在若有粉紅色的症頭，這是癩[疒哥]發佇頭光裸裸的所在，抑是翏額的所在，
LEV|13|43||祭司著驗伊，看啊，伊的症頭若佇頭殼光裸裸的所在抑是翏額的所在有粉紅色腫起來，親像皮肉癩[疒哥]的款式，
LEV|13|44||彼人就是起癩[疒哥]，無清氣的，祭司的確著斷伊做無清氣，伊的症頭是佇頭殼。
LEV|13|45||「有癩[疒哥]的症頭者，伊的衫褲著拆裂，伊的頭毛著拍散，掩伊的嘴的頂唇，叫講：『無清氣！無清氣！』
LEV|13|46||症頭佇伊的身軀的日，伊就無清氣；伊既然是無清氣，伊著家己踮伊的所在佇營外。」
LEV|13|47||「染著癩[疒哥]症的衫褲，無論是羊毛的，抑是苧布
LEV|13|48||無論是經、是緯，是苧布的、是羊毛的、是皮的、抑是皮做的物，
LEV|13|49||彼個症頭若是青，抑是紅的色，佇衫褲，佇皮、佇經、佇緯，抑是佇皮做的物，是癩[疒哥]的症頭，著互祭司驗。
LEV|13|50||祭司著驗彼個症頭，將染著症頭的物關禁七日。
LEV|13|51||到第七日，伊著驗彼個症頭，症頭若湠佇衫褲，佇經、佇緯、佇皮，此個皮無論做甚麼路用，彼個症頭是惡的癩[疒哥]，攏是無清氣。
LEV|13|52||彼個染著症頭的衫褲，或是經、是緯、是羊毛、是苧布，抑是皮做的物，伊攏著燒去；因為這是惡的癩[疒哥]，的確佇火中燒去。
LEV|13|53||「祭司驗伊，看啊，症頭若無湠佇衫裡，佇經、佇緯，抑是皮做的物，
LEV|13|54||祭司著吩咐怹，洗彼個染著症頭的物，閣關禁七日。
LEV|13|55||症頭洗了後，祭司著驗伊，看啊，症頭若無變色，症頭若無閣湠，彼個就無清氣，是惡毒的症頭，無論面歹裏歹，攏著用火燒。
LEV|13|56||洗了後，祭司驗伊，看啊，若彼個症頭卡熄，伊就著對衫，抑是皮，抑是經、抑是緯，給伊拆起來。
LEV|13|57||若是猶久發現佇衫裡，抑是經、抑是緯、抑是皮做的物，這是症頭啲發，著用火燒彼個染著症頭的物。
LEV|13|58||你所洗的衫，或是經、或是緯、或是皮做的物，若症頭已經離開，著閣再洗，就清氣。」
LEV|13|59||這就是癩[疒哥]症頭的規例，無論是佇羊毛衫，苧布衫，佇經、佇緯，及皮做的物，通斷做清氣抑是斷做無清氣。
LEV|14|1||耶和華吩咐摩西講：
LEV|14|2||「癩[疒哥]者得著清氣的日，伊的規例就是按呢：著導伊去見祭司；
LEV|14|3||祭司著出營外，祭司著驗伊，看啊，癩[疒哥]者若伊的癩[疒哥]症已經好，
LEV|14|4||祭司著吩咐人為著彼個欲得著清氣的，取二隻清氣活活的鳥及柏香柴、朱紅色的料，及牛膝草。
LEV|14|5||祭司著吩咐人刣彼二隻鳥的一隻，佇活水的頂面，佇磁器內。
LEV|14|6||論到彼隻活鳥，伊著掠伊，用柏香柴、朱紅色的料及牛膝草及活鳥攏搵佇彼隻刣佇活水頂的鳥的血，
LEV|14|7||著灑彼個癩[疒哥]欲得著清氣的人七擺，就斷伊做清氣，閣放彼隻活鳥去山裡。
LEV|14|8||欲得著清氣的人著洗伊的衣裳，一盡剃伊的毛，用水洗身軀，就清氣；然後通入營，獨獨著佇家己的布棚外徛起七日。
LEV|14|9||到第七日，著一盡剃伊的頭毛及嘴鬚、目眉，就是剃伊攏總的毛；閣著洗伊的衫褲，用水洗身軀，就清氣。
LEV|14|10||「到第八日，伊著取二隻無瑕疵的羊牨仔及一隻未滿年、無瑕疵的羊種仔，閣著用調和油的麵粉伊法十份三做素祭，及油一羅革。
LEV|14|11||行清氣的禮的祭司著將彼個愛得著清氣的人及許個物安置佇會幕門口、耶和華的面前。
LEV|14|12||祭司著取羊牨仔的一隻獻做補過失的祭，及油一羅革，攏搖佇耶和華的面前做搖祭；
LEV|14|13||閣著刣羊牨仔佇聖所的地，就是刣贖罪祭及燒祭的所在。補過失祭著歸互祭司，親像贖罪祭一般樣，是至聖者。
LEV|14|14||祭司著提淡薄補過失祭的血，抹佇愛得著清氣的人正旁的耳仔垂，及正手的大哺拇，及正腳的大哺拇。
LEV|14|15||祭司著對彼一羅革油的中間提淡薄，倒佇家己倒手的手中心，
LEV|14|16||祭司著用正手的一支指頭仔搵倒手手中心的油，佇耶和華的面前，用指頭仔灑油七擺。
LEV|14|17||祭司將手中所剩的油，抹佇彼個愛得著清氣的人正旁的耳仔垂，及正手的大哺拇，及正腳的大哺拇，就是抹褡佇補過失祭的血頂。
LEV|14|18||祭司手中所剩的油，著傾佇彼個愛得著清氣的人的頭殼頂，祭司佇耶和華的面前給伊贖罪。
LEV|14|19||祭司著獻贖罪祭，給彼個愛得著清氣的人，為著伊的無清氣贖罪；然後刣彼個燒祭的精牲，
LEV|14|20||祭司著佇壇頂獻燒祭及素祭，祭司著為伊贖罪，伊就清氣。
LEV|14|21||「伊若喪鄉bē備辦到許多，就著取一隻羊牨仔做補過失的祭，通搖伊，為伊贖罪；也著帶調和油的幼麵粉伊法十份一做素祭，及油一羅革；
LEV|14|22||閣照伊的氣力取二隻鳩鵻抑是二隻鴿仔子，一隻做贖罪祭，一隻做燒祭。
LEV|14|23||到第八日，為著伊得著清氣，將諸個帶到會幕門口、耶和華的面前，交代祭司。
LEV|14|24||祭司著取補過失的羊仔及油一羅革，祭司著搖伊佇耶和華的面前做搖祭。
LEV|14|25||伊著刣補過失祭的羊仔，祭司取淡薄補過失祭的血，抹佇彼個愛得著清氣的人正旁的耳仔垂，及正手的大哺拇，及正腳的大哺拇。
LEV|14|26||祭司著將淡薄油倒佇家己倒手的手中心，
LEV|14|27||祭司用倒手裡的油，佇耶和華的面前，用正手的一支指頭仔灑油七擺，
LEV|14|28||祭司閣用手中的油抹淡薄佇彼個愛得著清氣的人正旁的耳仔垂，及正手的大哺拇，正腳的大哺拇，就是抹佇補過失祭的血的原位。
LEV|14|29||祭司手中所剩的油，著抹佇彼個愛得著清氣的人的頭殼，佇耶和華的面前為著伊贖罪。
LEV|14|30||伊著照伊的氣力獻許個鳩鵻的一隻抑是鴿仔子的一隻，
LEV|14|31||就是照伊所會的，一隻做贖罪祭，一隻做燒祭，及素祭相及獻；祭司著佇耶和華的面前給彼個愛得著清氣的人贖罪。
LEV|14|32||人患著癩[疒哥]的症頭，也無力通備辦得著清氣的禮物，彼個規例是按呢。」
LEV|14|33||耶和華吩咐摩西、亞倫講：
LEV|14|34||「恁到我賞賜恁做業的迦南地的時，我用癩[疒哥]症染著一間厝，佇恁所得著做業的地，
LEV|14|35||厝主著去通知祭司，給伊講：『照我看，厝內親像有症頭。』
LEV|14|36||祭司猶未入去驗症頭的代先，祭司就著吩咐人將厝傾空，免得厝內所有的染著無清氣；後來祭司著入去驗彼間厝。
LEV|14|37||伊著驗彼個症頭，看啊，症頭若佇厝的壁有顯出青抑是紅的凹紋，款式深入牆壁，
LEV|14|38||祭司著出彼間厝，到厝門口，封彼間厝七日。
LEV|14|39||到第七日，祭司著閣去驗，看啊，症頭若湠佇厝的牆壁，
LEV|14|40||祭司就著吩咐人將許個染著症頭的石挖起來，㧒佇城外無清氣的所在；
LEV|14|41||也著教人敲厝內的四圍，所敲起來的灰土，著傾佇城外無清氣的所在；
LEV|14|42||閣著用別塊石替許個石，閣用灰土抹彼間厝。
LEV|14|43||「伊挖石，敲厝，抹灰了後，症頭若閣到，閣發現佇彼間厝，
LEV|14|44||祭司著閣入去驗，症頭若湠佇彼間厝，彼間厝是染著惡的癩[疒哥]，是無清氣。
LEV|14|45||伊就著拆彼間厝，伊的石、伊的柴、及伊一切的灰土攏搬出城外到無清氣的所在。
LEV|14|46||彼間厝封密的時間，人若入去就無清氣到下昏；
LEV|14|47||睏佇彼間厝的著洗伊的衣服；食佇彼間厝的也著洗伊的衣服。
LEV|14|48||「彼間厝抹灰了後，祭司入去驗，看啊，若症頭無湠佇厝內，祭司就著斷彼間厝做清氣，因為症頭已經消無。
LEV|14|49||為著清氣彼間厝著取二隻鳥及柏香柴、朱紅色料及牛膝草，
LEV|14|50||著刣彼二隻鳥的一隻，佇活水頂，磁器的內面，
LEV|14|51||伊著提彼個柏香柴、牛膝草、朱紅色的料，及彼隻活鳥，攏搵佇彼隻受刣的鳥的血及活水，來灑彼間厝七擺。
LEV|14|52||伊著用彼隻鳥的血、活水、活鳥、柏香柴、牛膝草，及朱紅色料，清氣彼間厝。
LEV|14|53||總是著用彼隻活鳥放佇城外的山裡。按呢給彼間厝贖罪，彼間厝就清氣。」
LEV|14|54||這是為著逐樣癩[疒哥](thái-ko)的症頭及瘡，
LEV|14|55||及衣服及厝的癩[疒哥](thái-ko)，
LEV|14|56||以及腫、癬、火斑所立的規例，
LEV|14|57||指明甚麼時是無清氣，甚麼時是清氣。這是癩[疒哥](thái-ko)的規例。
LEV|15|1||耶和華吩咐摩西、亞倫講：
LEV|15|2||「恁著吩咐以色列人，給怹講：人若患著下痟的症，伊因為此個下痟的症就無清氣。
LEV|15|3||伊因為下痟(hā-siau)的無清氣是此款，無論是tūi精，抑是色淋，攏是無清氣。
LEV|15|4||見若患著下痟的，伊所倒的床攏是無清氣，伊所坐的物也是無清氣。
LEV|15|5||見若摸著伊的床的，著洗伊的衫，家己洗佇水裡，無清氣到下昏。
LEV|15|6||彼個坐著下痟的人所曾坐的物的，著洗伊的衫，家己洗佇水裡，無清氣到下昏。
LEV|15|7||彼個摸著下痟的人的身軀的，著洗伊的衫，家己洗佇水裡，無清氣到下昏。
LEV|15|8||若下痟的人呸涎佇清氣的人的身軀，彼人著洗伊的衫，家己洗佇水裡，無清氣到下昏。
LEV|15|9||下痟的人所騎的馬鞍也是無清氣。
LEV|15|10||伊身下所倚著的物，見若摸著伊的確無清氣到下昏；提著彼個物的，著洗伊的衫，家己洗佇水裡，無清氣到下昏。
LEV|15|11||下痟的人猶未用水洗手，伊所摸著的人著洗伊的衫，家己洗佇水裡，無清氣到下昏。
LEV|15|12||下痟的人所摸著磁的器具著摃破；柴的器具著用水洗。
LEV|15|13||「下痟的人伊的下痟已經好，為著欲清氣家己著算七日，也著洗伊的衫，用活水洗身軀，就得著清氣。
LEV|15|14||到第八日，伊著為著家己取二隻鳩鵻，抑是二隻鴿仔子，到會幕門口、耶和華的面前，交代祭司。
LEV|15|15||祭司著獻伊一隻做贖罪祭，一隻做燒祭；祭司著因為伊的下痟的症，佇耶和華的面前給伊贖罪。
LEV|15|16||「人若夢遺，著用水洗身軀，的確無清氣到下昏。
LEV|15|17||無論衫仔褲，抑是皮染著精，著用水洗，的確無清氣到下昏。
LEV|15|18||若男女交合，二人著用水洗，的確無清氣到下昏。
LEV|15|19||「婦仁人行經流血，的確污穢到七日久；見若摸著伊的，的確無清氣到下昏。
LEV|15|20||佇伊污穢的時間，見若伊所倒的物攏是無清氣，見若伊所坐的物也是無清氣。
LEV|15|21||見若摸著伊的眠床的，著洗伊的衫，家己洗佇水裡，無清氣到下昏。
LEV|15|22||見若摸著伊所坐的物的，著洗伊的衫，家己洗佇水裡，無清氣到下昏。
LEV|15|23||彼個物若是佇床裡，抑是佇婦仁人所坐的物，摸著伊的，的確無清氣到下昏。
LEV|15|24||查甫人若及彼個婦仁人同房，互伊的垃墋染著，著七日久無清氣；見若伊所倒的床也無清氣。
LEV|15|25||「婦仁人若佇經期以外患著多多日的血漏，抑是經期以後有血漏，伊就因為此個血漏無清氣的日，及伊經期的日一樣，伊是無清氣。
LEV|15|26||佇伊血漏一切的日，見若伊所倒的床，伊著看親像經期的床一樣，也見若伊所坐的物的確無清氣，及伊經期的時無清氣一樣。
LEV|15|27||見若摸著許個物的，就無清氣，著洗伊的衫，家己洗佇水裡，無清氣到下昏。
LEV|15|28||婦仁人血漏若已經好，著為家己算七日，然後才清氣。
LEV|15|29||到第八日，伊著為家己取二隻鳩鵻抑是二隻鴿仔子，帶到會幕門口，交代祭司。
LEV|15|30||祭司著獻一隻做贖罪祭，一隻做燒祭；祭司因為彼人血漏無清氣，著佇耶和華的面前為著伊贖罪。
LEV|15|31||「恁著按呢互以色列人及怹的無清氣隔斷，免得怹拍垃墋佇怹中間我的會幕，致到死佇怹的無清氣。」
LEV|15|32||這是患著下痟症及夢遺致到伊無清氣的，
LEV|15|33||及彼個有經期的病的婦仁人及患著下痟的，無論男女，以及人及無清氣的婦仁人同房的的規例。
LEV|16|1||亞倫二個子近倚耶和華的面前來死。怹死了，耶和華吩咐摩西，對摩西講：
LEV|16|2||「著給你的兄亞倫講，呣通隨便時入聖所的帳簾內、到約櫃頂施恩所的面前，免得死，因為我欲佇雲中顯現佇施恩所的頂面。
LEV|16|3||亞倫欲入聖所著按呢，著帶一隻牛牨仔子做贖罪祭，一隻綿羊牨做燒祭。
LEV|16|4||伊著穿幼苧布聖的內衫，也著穿幼苧布的褲佇身軀裡，腰縖幼苧布的帶，頭戴幼苧布的帽；這攏是聖的衣服。伊著用水洗身軀，然後穿伊。
LEV|16|5||伊著對以色列人的會中取二隻山羊牨做贖罪祭，一隻綿羊牨做燒祭。
LEV|16|6||「亞倫著獻為本身做贖罪祭的牛牨，為著本身及伊的家贖罪；
LEV|16|7||也著用彼二隻山羊牨安置佇會幕門口、耶和華的面前，
LEV|16|8||亞倫著為著彼二隻山羊拈鬮，拈一隻歸耶和華，拈一隻歸阿撒瀉勒。
LEV|16|9||亞倫著用彼隻拈鬮歸耶和華的山羊獻做贖罪祭，
LEV|16|10||若是彼隻拈鬮歸阿撒瀉勒的山羊著活活安置佇耶和華的面前，替伊贖罪，放伊去曠野，歸佇阿撒瀉勒。
LEV|16|11||「亞倫著牽為家己做贖罪祭的牛牨仔，為著家己及伊的家贖罪；也著刣為家己做贖罪祭的牛牨仔；
LEV|16|12||也著提香爐，對耶和華的面前壇頂貯𤏸的火炭滿滿，也著用芳的香末一𢪋帶入帳簾內，
LEV|16|13||也佇耶和華的面前，將香下佇火裡，互香煙遮掩約櫃頂的施恩所，免得伊死；
LEV|16|14||也著提淡薄牛牨仔的血，用指頭仔灑佇施恩所的東勢，閣用指頭仔佇施恩所的面前灑血七擺。
LEV|16|15||「閣著刣彼隻為著百姓做贖罪祭的山羊牨，帶伊的血入帳簾內，用伊的血灑佇施恩所及施恩所的面前，親像灑牛牨仔的血一樣。
LEV|16|16||閣著因為以色列人的污穢、過失，及怹一切的罪惡替聖所贖罪，也著為著佇怹污穢的中間，相及住的會幕照按呢行。
LEV|16|17||亞倫入聖所贖罪的時，會幕內呣通有人佇啲，聽候伊為著本身及伊的家及以色列的會眾已經贖罪出來。
LEV|16|18||伊著出來，到耶和華面前的壇遐，替伊贖罪，也著提淡薄牛牨仔的血及山羊牨的血，抹佇壇頂許個角的四圍；
LEV|16|19||也著用伊的指頭仔灑血佇壇裡七擺，互伊清氣，離開以色列人的無清氣，分別伊做聖。」
LEV|16|20||「伊為著聖所、會幕、祭壇贖罪明白，著牽彼隻活的山羊牨來。
LEV|16|21||亞倫著用二手按佇活的山羊的頭殼，佇伊的頂面認以色列人一切的歹，怹一切的過失，及怹一切的罪過，攏歸佇山羊的頭殼，交代所派的人，送去曠野。
LEV|16|22||彼隻山羊欲擔當怹一切的歹，到無人住的所在，伊就放山羊佇曠野。
LEV|16|23||「亞倫著入會幕，褪伊入聖所的時所穿幼苧的衣服，留佇遐，
LEV|16|24||閣著佇聖的所在用水洗身軀，穿伊的衫，出來，獻伊的燒祭及百姓的燒祭，為著本身及百姓贖罪。
LEV|16|25||贖罪祭的油著燒伊佇壇頂。
LEV|16|26||彼個放山羊歸佇阿撒瀉勒的人，著洗伊的衫，用水洗身軀，然後通入營內。
LEV|16|27||做贖罪祭的牛牨及贖罪祭的山羊，怹的血已經帶入聖所贖罪，怹的身體著帶出營外，用火燒怹的皮、怹的肉、怹的糞。
LEV|16|28||燒怹的人著洗伊的衫，用水洗身軀，然後通入營內。」
LEV|16|29||「逐擺抵著七月初十日，恁著刻苦恁的心，無論是本地人，抑是寄腳佇恁中間的外人，攏呣通做甚麼工；這欲做恁永遠的例。
LEV|16|30||因為佇此日欲給恁贖罪，互恁清氣。恁欲佇耶和華的面前得著清氣，脫離一切的罪過。
LEV|16|31||此日恁著守做大的安息日，恁著刻苦恁的心；這是做永遠的例。
LEV|16|32||彼個受抹油、來設立伊當聖職的祭司，就是承接伊的老父做祭司的，著行贖罪的禮，著穿幼苧布的衫就是聖衫。
LEV|16|33||伊著為著聖的聖所贖罪，也為著會幕及祭壇贖罪，閣為著眾祭司及全會的百姓贖罪。
LEV|16|34||這著做恁永遠的例就是因為以色列人一切的罪，著一年一擺為著怹贖罪。」亞倫就照耶和華所命令摩西的來行。
LEV|17|1||耶和華吩咐摩西講：
LEV|17|2||「你著吩咐亞倫及伊許個子及以色列的眾人講，耶和華所命令的就是按呢講：
LEV|17|3||見若屬以色列家的人刣牛牨，抑是綿羊仔，抑是山羊，無論刣佇營內抑是刣佇營外，
LEV|17|4||若無代先牽到會幕門口、來耶和華的會幕前獻互耶和華做禮物，刺血的罪欲歸佇彼人。伊有刺血，彼人欲對伊的百姓中剪除。
LEV|17|5||這是為著以色列人將怹佇田野所獻的祭帶到會幕門口、耶和華的面前，交互祭司，獻互耶和華做謝恩的祭。
LEV|17|6||祭司著將血灑佇會幕門口、耶和華的壇頂，將油燒做芳芳的味，獻互耶和華。
LEV|17|7||怹呣通閣獻祭佇怹行邪淫所趁的鬼怪；這欲做怹逐世代永遠的例。
LEV|17|8||「你著對怹講：見若屬以色列家的人，抑是寄腳佇怹中間的外人，獻燒祭抑是祭物，
LEV|17|9||若無帶到會幕門口獻互耶和華，彼人著對伊的百姓中受剪除。
LEV|17|10||「見若屬以色列家的人，抑是寄腳佇怹中間的外人，若食甚麼血，我欲對彼個食血的人變面，對伊的百姓中剪除伊。
LEV|17|11||因為肉的活命在佇血。我用伊賞賜恁，通佇壇頂為恁的活命贖罪；因為血內有活命，所以會贖罪。
LEV|17|12||所以，我對以色列人講：恁攏呣通食血；寄腳佇恁中間的外人也呣通食血。
LEV|17|13||見若以色列人，抑是寄腳佇怹中間的外人，若拍獵得著會食得的禽獸，著刺伊的血出來，用土蓋伊。
LEV|17|14||「論到一切有肉身的活命，伊的血就是伊的活命。所以我對以色列人講：無論甚麼肉身的血，恁攏呣通食，因為一切肉身的活命就是伊的血。見若食伊的人，的確受剪除。
LEV|17|15||見若食家己死的物，抑是互野獸拆裂的，無論是本地人，抑是外人，的確無清氣到下昏，攏著洗伊的衫，用水洗身軀，到下昏才清氣。
LEV|17|16||總是伊若無洗衫，洗身軀，就著擔當伊的罪過。」
LEV|18|1||耶和華吩咐摩西講：
LEV|18|2||「你著吩咐以色列人，給怹講：我是耶和華──恁的上帝。
LEV|18|3||恁前所踮的埃及地，彼位的人所行的，恁呣通趁怹來行，我欲導恁到迦南地，彼位的人所行的恁也呣通趁怹來行，也呣通照怹的規例來行。
LEV|18|4||恁著趁我的法度，守我的律例，照此個來行。我是耶和華──恁的上帝。
LEV|18|5||所以，恁著守我的律例法度；人若行諸個就欲對諸個來活。我是耶和華。
LEV|18|6||「恁攏呣通親近骨肉的親，來露現伊的下體。我是耶和華。
LEV|18|7||呣通露現你的老母的下體，來凌辱你的老父。伊是你的老母，呣通露現伊的下體。
LEV|18|8||你老父的後某的下體你呣通露現；伊是你的老父的下體。
LEV|18|9||你的姊妹，無論是同父者抑是同母者，出世佇家內抑是出世佇家外，攏呣通露現怹的下體。
LEV|18|10||你的後生的查某子，抑是你的查某子的查某子，呣通露現怹的下體，因為是你本身的下體。
LEV|18|11||你老父的後某的查某子，對你的老父生者，是你的小妹，呣通露現伊的下體。
LEV|18|12||呣通露現你的姑的下體；伊是你的老父骨肉的親。
LEV|18|13||呣通露現你的姨母的下體；伊是你的老母骨肉的親。
LEV|18|14||你呣通凌辱你的叔伯露現伊的某的下體；伊是你的姆你的嬸。
LEV|18|15||你呣通露現你的媳婦的下體；伊是你的子的某，呣通露現伊的下體。
LEV|18|16||呣通露現你的兄弟的某的下體；伊是你的兄弟的下體。
LEV|18|17||婦仁人及伊的查某子的下體呣通攏露現，呣通將伊的子的查某子抑是伊的查某子的查某子的下體來露現伊；怹是骨肉的親，這是真歹。
LEV|18|18||某猶佇啲，你呣通另外閣娶伊的姊妹，露現伊的下體，來做伊的對頭。
LEV|18|19||「婦仁人經期到，無清氣的時，你呣通近倚伊，來露現伊的下體。
LEV|18|20||你呣通及厝邊的某行淫，來拍垃墋家己。
LEV|18|21||呣通互你的子兒對火中過去歸互摩洛，也呣通褻瀆你的上帝的名。我就是耶和華。
LEV|18|22||呣通及查甫人交合，親像及婦仁人一樣；這是真可惡的代。
LEV|18|23||不論甚麼獸呣通及伊交合，來拍垃墋家己。婦仁人也呣通徛佇獸的頭前，及伊交合；這是逆性的代。
LEV|18|24||「佇諸個一切的事，恁攏呣通拍垃墋家己；因為我佇恁的面前所趕出的列邦，佇諸個一切有拍垃墋家己；
LEV|18|25||地也拍垃墋，所以我辦伊的罪，彼個地也吐出伊徛起的百姓。
LEV|18|26||所以，恁著守我的律例，我的法度。諸個一切可惡的事，無論是本地人，抑是寄腳佇恁中間的外人，攏呣通行伊，（
LEV|18|27||因為佇恁以前徛起彼個地的人行諸個一切可惡的事，地就拍垃墋，）
LEV|18|28||免得恁拍垃墋彼個地的時，地就將恁吐出，親像吐出佇恁以前的百姓一般樣。
LEV|18|29||因為見若行諸個一切可惡的事的一項，行伊的人，欲對伊的百姓中剪除伊。
LEV|18|30||所以，恁著守我所交代的，免得恁趁許個可惡的風俗，就是佇恁以前的人所常常行的，致到恁對許個拍垃墋家己。我就是耶和華──恁的上帝。」
LEV|19|1||耶和華吩咐摩西講：
LEV|19|2||「你著吩咐以色列全會對怹講：恁著做聖，因為我耶和華──恁的上帝是聖。
LEV|19|3||恁逐人攏著孝敬伊的老母伊的老父，也著守我許個安息。我是耶和華──恁的上帝。
LEV|19|4||恁呣通偏向偶像，也呣通為家己鑄造上帝。我是耶和華──恁的上帝。
LEV|19|5||恁獻謝恩祭互耶和華的時，著獻通得著接納的。
LEV|19|6||佇獻的日抑是過日食伊，若有剩到第三日的，著用火燒伊。
LEV|19|7||第三日若閣食著，這是通厭惡的，bē得著接納。
LEV|19|8||凡若食伊的人的確著擔當伊的罪過；因為伊褻瀆耶和華的聖物，彼人的確對伊的百姓中受剪除。
LEV|19|9||「恁收割田的五穀，田的角頭呣通割到盡，磕落的也呣通拾。
LEV|19|10||葡萄園果子呣通挽了了，也呣通拾葡萄所落的果子；著留互喪鄉人及出外的。我是耶和華──恁的上帝。
LEV|19|11||「恁呣通偷提，呣通欺騙，大家呣通講白賊。
LEV|19|12||恁呣通指我的名濫糝咒誓，來褻瀆你的上帝的名，我就是耶和華。
LEV|19|13||「呣通欺負你的厝邊，也呣通搶提伊的物。做工人的工錢，呣通留佇你遐歸暝到天光。
LEV|19|14||呣通罵臭耳聾的，也呣通下塞礙的物佇睛暝人的面前，著敬畏你的上帝。我就是耶和華。
LEV|19|15||「恁審判，呣通無公道；呣通偏袒喪鄉人，也呣通看重有勢力的人，著照公道審判你的厝邊。
LEV|19|16||呣通佇你的百姓的中間四界行誹謗人，也呣通做干證愛害死你的厝邊。我就是耶和華。
LEV|19|17||「你呣通心內怨恨你的兄弟；的確著責備你的厝邊，免得為著伊擔當罪。
LEV|19|18||呣通報仇，也呣通埋怨你本國的百姓，著疼厝邊親像家己。我就是耶和華。
LEV|19|19||「恁著守我的律例。呣通互恁的精牲及無同類的交合；呣通用二樣的種子參插撒佇你的園地，呣通用二樣的料參插做衫穿佇你的身軀。
LEV|19|20||「女婢做人定著，猶未受贖、未得著解放，人若及伊行淫，二人著受刑罰，總是呣通互伊死，因為女婢猶未得著自由。
LEV|19|21||彼個查甫人著用補過失的祭，就是一隻綿羊牨牽到會幕門口、耶和華的面前，做補過失祭的祭。
LEV|19|22||祭司著用補過失祭的羊牨佇耶和華的面前贖伊所犯的罪，伊所犯的罪就得著赦免。
LEV|19|23||「恁到迦南地的時，栽種逐樣會食得的果子樹，恁著看彼個果子做親像未受割禮的一樣。三年的久，恁著看許個親像未受割禮的，呣通食怹。
LEV|19|24||到第四年所結的果子攏著做聖，用伊來謳咾耶和華。
LEV|19|25||到第五年，恁著食伊的果子，通互伊給恁結卡多果子。我是耶和華──恁的上帝。
LEV|19|26||「恁呣通食含血的物；呣通用法術，也呣通占卜。
LEV|19|27||頭殼的周圍呣通剃，嘴鬚的周圍也呣通髡。
LEV|19|28||恁呣通為死人割家己的肉，也呣通刺記號佇身軀。我是耶和華。
LEV|19|29||「呣通凌辱你的查某子，互伊做娼妓，驚了地上專專向淫亂，地上滿滿大歹。
LEV|19|30||恁著守我許個安息，敬我的聖所。我是耶和華。
LEV|19|31||「呣通偏向許個鬼上身的及行邪術的；也呣通去問怹，致到互怹拍垃墋。我是耶和華──恁的上帝。
LEV|19|32||「佇白頭毛的人的面前，你著起來徛；也著尊敬老人的面，閣著敬畏你的上帝。我是耶和華。
LEV|19|33||「若有出外人寄腳佇恁的地方及恁徛起，就呣通欺負怹。
LEV|19|34||及恁徛起的出外人，恁著看怹親像本地人一樣，也著疼怹親像本身，因為恁也曾佇埃及地做出外人。我是耶和華──恁的上帝。
LEV|19|35||「恁審判，呣通無公道；佇尺、佇秤、佇斗、攏著公道。
LEV|19|36||著用公道的秤、公道的鉈子、公道的伊法、公道的欣。我是耶和華──恁的上帝，曾導恁出埃及地的。
LEV|19|37||恁著守我一切的律例及我一切的法度來行伊。我是耶和華。」
LEV|20|1||耶和華吩咐摩西講。
LEV|20|2||「你著閣對以色列人講：見若以色列人，抑是佇以色列中寄腳的外人，用家己的子兒獻互摩洛的，的確著互伊死；彼地方的人著用石頭擲死伊。
LEV|20|3||我也欲對彼人變面，對伊的百姓中剪除伊；因為伊用子兒獻互摩洛，染垃墋我的聖所，褻瀆我的聖名。
LEV|20|4||彼人用子兒獻互摩洛，彼所在的人若佯做無看見，也無互伊死，
LEV|20|5||我欲對彼人及伊的家變面，將伊及一切隨伊行邪淫的就是及摩洛行邪淫的攏對伊的百姓中剪除伊。
LEV|20|6||「人偏向互鬼上身者及行邪術的，隨怹行邪淫，我欲對彼人變面，對伊的百姓中剪除伊。
LEV|20|7||所以恁著家己聖來成聖，因為我是耶和華──恁的上帝。
LEV|20|8||恁著守我的律例來行伊；我是互恁成聖的耶和華。
LEV|20|9||見若咒詛老父抑是老母者，的確著互伊死；伊咒詛老父抑是老母，伊的罪著歸佇伊的身上。
LEV|20|10||「及別人的某行淫就是及伊厝邊的某行淫的，姦夫淫婦的確著互怹死。
LEV|20|11||人及後母私通的，就是凌辱伊的老父，怹二人的確著互怹死，怹的罪歸佇怹。
LEV|20|12||人及媳婦私通的，的確著互怹二人攏死；怹行逆倫的事，怹的罪歸佇怹。
LEV|20|13||人若及查甫人交合，親像及婦仁人一樣，怹二人行可惡的事，的確著互怹死，怹的罪歸佇怹。
LEV|20|14||人若娶某，續娶某的老母，就是極歹，此三人著用火燒怹，免得恁中間有此號歹。
LEV|20|15||人及獸交合，伊的確著死，彼隻獸也著刣死。
LEV|20|16||婦仁人親近獸，及伊交合，你著刣死彼個婦仁人及獸，的確著互怹死，怹的罪歸佇怹。
LEV|20|17||「人若牽伊的姊妹，無論同父抑是同母的，伊看伊的下體，伊看伊的下體，這是見誚的事；怹著佇伊的百姓的目睭前受剪除。伊有露現伊的姊妹的下體，著擔當伊的罪。
LEV|20|18||婦仁人經期到，人及伊同房，露現伊的下體，伊有露現婦仁人的血源，婦仁人也有露現伊的血源，怹二個著對怹的百姓中受剪除。
LEV|20|19||老母的姊妹抑是老父的姊妹，呣通露現怹的下體，就是凌辱骨肉的親；怹著擔當怹的罪。
LEV|20|20||人若私通伊的嬸姆，就是凌辱伊的叔伯；怹欲擔當怹的罪，一世人無子。
LEV|20|21||人娶兄弟的某，這是垃墋的事，伊有凌辱伊的兄弟；怹的確無子。
LEV|20|22||「所以恁著守我一切的律例及我一切的法度來行伊，免得我所導恁去踮的地將恁吐出。
LEV|20|23||我佇恁的面前所趕出的百姓，恁呣通趁怹的風俗，因為怹行諸個一切的事，所以我厭惡怹。
LEV|20|24||總是我曾對恁講，恁欲承接怹的地，我欲用彼個賞賜恁做業，就是流奶及蜜的地。我是耶和華──恁的上帝，對萬百姓的中間分別恁。
LEV|20|25||所以，恁著分別清氣及無清氣的獸；無清氣及清氣的鳥隻，或是獸，或是禽，或是爬佇地裡攏總的活物，我所給恁分別做無清氣的，恁呣通為著怹致到家己做通厭惡的。
LEV|20|26||恁著歸佇我來做聖，因為我──耶和華是聖，對萬百姓的中間分別恁，來歸佇我。
LEV|20|27||「無論男女，有鬼上身抑是行邪術的，的確著互伊死。人著用石頭給怹擲死，怹的罪歸佇怹。」
LEV|21|1||耶和華對摩西講：「你著吩咐亞倫的子孫做祭司者講：族中有人死，呣通為著伊來拍垃墋家己，
LEV|21|2||獨獨為著伊骨肉的親就是為著伊的老母，為著伊的老父，為著伊的子，為著伊的查某子，為著伊的兄弟，
LEV|21|3||以及及伊至親、做在室女的姊妹，為著伊通拍垃墋家己。
LEV|21|4||伊已經佇百姓中做頭，就呣通從俗來拍垃墋家己。
LEV|21|5||頭殼呣通剃光光；嘴鬚的周圍呣通髡，也呣通家己割肉。
LEV|21|6||著歸怹的上帝來成聖，呣通褻瀆怹的上帝的名；因為耶和華的火祭，是怹的上帝的食物，是怹所獻的，所以怹著成做聖。
LEV|21|7||怹呣通娶妓女做某，抑是受拍垃墋的婦仁人做某，也呣通娶互丈夫離出的婦仁人做某，因為怹是歸怹的上帝做聖。
LEV|21|8||所以你著分別伊做聖，因為伊獻你的上帝的食物；你著看伊做聖，因為我──互恁成聖的耶和華──就是聖者。
LEV|21|9||祭司的查某子若行淫凌辱家己，就是凌辱伊的老父，著用火燒伊。
LEV|21|10||「佇兄弟中做祭司頭，用抹的油斟佇伊的頭殼，閣設立擔當聖職，穿聖衫的，呣通拍散頭毛，也呣通拆裂衫。
LEV|21|11||呣通倚近死屍，也呣通為著伊的老父抑是伊的老母，拍垃墋家己。
LEV|21|12||呣通出聖所，也呣通褻瀆伊的上帝的聖所，因為伊的上帝抹油的冕旒佇伊的頭殼。我是耶和華。
LEV|21|13||伊著娶在室女做某。
LEV|21|14||寡婦抑是受離的婦仁人，抑是受拍垃墋者抑是娼妓諸個，攏呣通娶；獨獨通娶本族的在室女做某。
LEV|21|15||佇伊的百姓中呣通凌辱伊的後裔，因為我是互伊成聖的耶和華。」
LEV|21|16||耶和華吩咐摩西講：
LEV|21|17||「你著給亞倫講：你逐世代的後裔，見有破相的，攏呣通近前來獻伊的上帝的食物。
LEV|21|18||因為見有破相的人，無論是睛暝的、跛腳的，凹鼻的、肢體有加的、
LEV|21|19||折腳折手的、
LEV|21|20||瘟痀的、矮細的、目睭有毛病的、生癬的、生瘡的，抑是損壞外身的，攏呣通近前來。
LEV|21|21||祭司亞倫的後裔，凡有破相的，攏呣通近前來，獻耶和華的火祭。伊有破相，呣通近前來獻伊的上帝的食物。
LEV|21|22||上帝的食物，無論是至聖者，是聖者，伊攏通食。
LEV|21|23||總是呣通來到帳簾，也呣通近壇前，因為伊有破相，免得褻瀆我許個聖所。因為我是互怹成聖的耶和華。」
LEV|21|24||對按呢，摩西吩咐亞倫及伊許個子，及以色列眾人講。
LEV|22|1||耶和華吩咐摩西講：
LEV|22|2||「你著給亞倫及伊許個子講：著離開以色列人所分別做聖、歸互我的聖物，免得褻瀆我的聖名。我是耶和華。
LEV|22|3||著給怹講：恁代代的後裔，見若身軀有污穢、來親近以色列人所分別做聖、歸互耶和華做聖物的，彼人著佇我的面前剪除。我是耶和華。
LEV|22|4||亞倫的後裔，見若有癩[疒哥](thái-ko)的，抑是下痟的，呣通食聖物，著聽候伊清氣。無論甚麼人摸著彼個對死屍染著垃墋的物，抑是tūi精的人，
LEV|22|5||抑是摸著甚麼無清氣會爬的物，抑是摸著許個互伊無清氣的人（不管彼人有甚麼無清氣），
LEV|22|6||摸著許個的人，的確無清氣到下昏；若無用水洗身軀，就呣通食聖的物，
LEV|22|7||日落的時，伊就清氣，然後通食聖物，因為這是伊的食物。
LEV|22|8||家己死的抑是互野獸拆裂的，伊呣通食，因為此個拍垃墋家己。我是耶和華。
LEV|22|9||所以怹著守我所交代的，免得怹褻瀆伊，對按呢擔當罪來死。我是互怹成聖的耶和華。
LEV|22|10||「一切的外人呣通食聖物；歇佇祭司的家者，抑是做工人，攏呣通食聖物；
LEV|22|11||設使祭司買人，是伊用銀買的，彼人通食伊；出世佇伊的家者也通食伊的米糧。
LEV|22|12||祭司的查某子若嫁出外人，就呣通食所舉起來的聖物。
LEV|22|13||總是祭司的查某子若是寡婦，抑是受離出者，無子兒，閣倒來老父的家，及伊少年的時一樣，就通食伊的老父的食物；獨獨外人呣通食。
LEV|22|14||若有人無張持食聖物，著照許個聖物加五份一交互祭司。
LEV|22|15||呣通褻瀆以色列人所獻互耶和華的聖物，
LEV|22|16||免得怹佇食聖物的時擔當過失的罪過，因為我是互怹成聖的耶和華。」
LEV|22|17||耶和華吩咐摩西講：
LEV|22|18||「你著吩咐亞倫及伊許個子，及以色列的眾人對怹講：以色列家的人，抑是佇以色列中寄腳的，見若獻禮物，無論是所下的願，抑是甘心獻的，就是獻互耶和華做燒祭的，
LEV|22|19||就著獻牛，抑是綿羊，抑是山羊，攏著用公的無瑕疵的，才會得著歡喜接納。
LEV|22|20||見若有瑕疵的，恁呣通獻，因為這無欲給恁接納。
LEV|22|21||見若對牛群抑是羊群中，將謝恩祭獻互耶和華，為著欲謝特別下的願，抑是做甘心獻的，所獻著的著純全無瑕疵才會得著接納。
LEV|22|22||睛暝的、著傷的，破相的、生瘤的、生瘡的、生癬的諸個攏呣通獻互耶和華，也呣通佇壇頂獻互耶和華做火祭。
LEV|22|23||無論是牛牨抑是羊仔，若是肢體有加，抑是有減的，彼號通做甘心祭來獻；總是用伊來謝願，就bē得著接納。
LEV|22|24||外腎損傷的，抑是壓碎的，抑是破裂的，抑是閹的，呣通獻互耶和華，佇恁的土地也呣通按呢行。
LEV|22|25||此號的物，恁也呣通對外國人的手，接受獻做恁上帝的食物；因為此號物攏有毀壞，有瑕疵的，bē通給恁接納。」
LEV|22|26||耶和華吩咐摩西講：
LEV|22|27||「牛抑是綿羊，抑是山羊已經生，七日隨伊的母；對第八日以後，通做耶和華火祭的禮物，得著接納。
LEV|22|28||無論牛母抑是羊母，你呣通像日刣母及子。
LEV|22|29||恁獻謝恩祭互耶和華，著獻通得著接納的。
LEV|22|30||著就彼日食伊，呣通留一點仔到過早起。我是耶和華。
LEV|22|31||「所以恁著守我諸個誡命來行伊。我是耶和華。
LEV|22|32||恁呣通褻瀆我的聖名；因為我佇以色列人的中間，欲受尊來做聖。我是互恁成聖的耶和華，
LEV|22|33||導恁出埃及地，做恁的上帝的。我是耶和華。」
LEV|23|1||耶和華吩咐摩西講：
LEV|23|2||「你著吩咐以色列人給伊講：耶和華的節期，恁所著宣佈做聖會的以下諸個就是我的節期。
LEV|23|3||六日著做工，第七日是大的安息日，著做聖會；恁一切的工攏呣通做。佇恁一切徛起的所在這是做耶和華的聖日。
LEV|23|4||耶和華諸個節期，就是聖會恁到期所著宣佈的，就是諸個。」
LEV|23|5||「正月十四日，黃昏的時，是耶和華的逾越節。
LEV|23|6||此月十五日是耶和華的除酵節；恁著食無酵餅七日久。
LEV|23|7||頭一日著有聖會，攏呣通做甚麼苦工；
LEV|23|8||七日久著獻火祭互耶和華。第七日是聖會，攏呣通做甚麼苦工。」
LEV|23|9||耶和華吩咐摩西講：
LEV|23|10||「你著吩咐以色列人給怹講：恁到我賞賜恁的地，收割五穀的時，著將起頭熟的五穀一捆帶來互祭司。
LEV|23|11||伊著用此捆搖佇耶和華的面前，互恁得著接納。祭司著佇安息日的隔日搖伊。
LEV|23|12||搖此捆的日，恁著將一隻未滿年、無瑕疵的綿羊牨仔獻互耶和華做燒祭。
LEV|23|13||相續獻的素祭，就是調和油的幼麵粉伊法十份的二份，做芳芳的火祭獻互耶和華，相續獻的灌奠，著用酒一欣的四份一。
LEV|23|14||無論是餅，抑是焙的五穀，抑是新的穗，恁攏呣通食，到恁帶禮物獻互恁的上帝彼日才通。這佇恁一切徛起的所在做恁代代永遠的例。」
LEV|23|15||「恁著對安息日的隔日，獻稻稛做搖祭彼日為家己算起，滿七個安息日。
LEV|23|16||到第七個安息日的隔日，恁著算五十日，閣著將新的素祭獻互耶和華。
LEV|23|17||著對恁徛起的所在提出幼的麵粉伊法十份二，參酵，煏二塊搖祭的餅，做起頭熟的物獻互耶和華。
LEV|23|18||閣著用未滿年、無瑕疵的羊仔七隻、牛牨仔一隻、綿羊牨二隻，及許個餅相及獻怹做燒祭互耶和華。及怹的素祭怹的灌奠做芳芳的火祭獻互耶和華。
LEV|23|19||恁著獻一隻山羊牨做贖罪祭，二隻未滿年的綿羊仔做謝恩祭。
LEV|23|20||祭司著搖怹及起頭熟的麥的餅做搖祭佇耶和華的面前，及彼二隻羊仔著分別怹做聖獻互耶和華來歸互祭司。
LEV|23|21||像彼日，恁著宣佈做恁的聖會；攏呣通做甚麼苦工。這佇恁一切徛起的所在做逐世代永遠的例。
LEV|23|22||「恁收割田的五穀，田的角頭呣通割到盡，磕落的也呣通拾；著留互喪鄉人及出外的拾。我是耶和華。」
LEV|23|23||耶和華吩咐摩西講：
LEV|23|24||「你著吩咐以色列人講：七月初一，恁著守做聖的安息日，著歕號頭做紀念，著做聖會。
LEV|23|25||攏呣通做甚麼苦工；著將火祭獻互耶和華。」
LEV|23|26||耶和華吩咐摩西講：
LEV|23|27||「七月初十日是贖罪的日；恁著守做聖會，閣著刻苦家己的心，也著將火祭獻互耶和華。
LEV|23|28||像此日，攏呣通做甚麼工；因為是贖罪的日，佇耶和華──恁的上帝的面前給恁贖罪。
LEV|23|29||像此日，見若無刻苦伊的心的，欲對百姓中受剪除。
LEV|23|30||見若佇此日做甚麼工的，我欲對百姓中除滅伊。
LEV|23|31||恁攏呣通做甚麼工。這佇恁一切徛起的所在做恁逐世代永遠的例。
LEV|23|32||恁著守此日做大的安息日，佇此月的初九日下昏，對彼下昏到隔下昏，著守恁的安息日。」
LEV|23|33||耶和華吩咐摩西講：
LEV|23|34||「你著給以色列人講：此個七月十五日是搭寮仔節，七日久給耶和華守伊。
LEV|23|35||頭一日著有聖會，呣通做甚麼苦工。
LEV|23|36||恁七日久著將火祭獻互耶和華。第八日著守聖會，著將火祭獻互耶和華。這是嚴肅會，攏呣通做甚麼苦工。
LEV|23|37||「這是耶和華諸個節，恁著宣佈做聖會的；著將火祭、燒祭、素祭、祭物、及灌奠獻互耶和華，各照伊的日期。
LEV|23|38||這是佇耶和華見安息日以外，閣佇恁的禮物以外及恁所下的願以外，及甘心獻的以外就是恁所獻互耶和華的。
LEV|23|39||「閣佇七月十五日，恁已經收土產的時，著守耶和華的節七日久。頭一日做聖的安息；第八日也做聖的安息。
LEV|23|40||頭一日著挽好樹的果子及棗樹的枝，及艷樹的椏及河邊的柳，佇耶和華──恁上帝的面前歡喜七日久。
LEV|23|41||逐年七月間，恁著七日久給耶和華守此個節。這是恁逐世代永遠的例。
LEV|23|42||恁著踮佇草寮仔內七日久；見若以色列本地人攏著踮佇草寮仔內，
LEV|23|43||通互恁逐代知，我導以色列人出埃及地的時我互怹踮佇草寮仔內。我是耶和華──恁的上帝。」
LEV|23|44||摩西就將耶和華的節期傳互以色列人。
LEV|24|1||耶和華吩咐摩西講：
LEV|24|2||「著命令以色列人，用橄欖夾成清的油提來互你，通點燈互伊常常光。
LEV|24|3||佇會幕內法櫃的帳簾外，亞倫著料理伊對下昏到早起常常佇耶和華的面前。這是做恁代代永遠的例。
LEV|24|4||伊著佇耶和華的面前，常常料理諸個燈佇清氣的燈台頂。」
LEV|24|5||「你著提幼的麵粉，煏十二塊餅，每塊用伊法十分二。
LEV|24|6||著將餅排做二鑆(chōa)，每鑆(chōa)六塊佇耶和華的面前聖潔的桌頂；
LEV|24|7||閣著用清氣的乳香下佇逐鑆(chōa)，給餅做記號，就是做火祭獻互耶和華。
LEV|24|8||逐個安息日伊著常常排佇耶和華的面前；這是為著以色列人做永遠的約。
LEV|24|9||諸個餅著歸互亞倫及伊的子孫；怹著佇聖的所在食伊，因為佇耶和華的火祭中，此個是至聖歸佇伊做永遠的例。」
LEV|24|10||有一人伊的老母是以色列人，伊的老父是埃及人，出來行佇以色列人的中間。此個以色列婦仁人的子及一個以色列人佇營盤內冤家。
LEV|24|11||此個以色列婦仁人的子褻瀆聖名，閣咒詛，就有人將伊帶到摩西遐。（伊的老母名叫示羅密，是但的支派底伯利的查某子。）
LEV|24|12||怹關伊佇拘留所，欲聽候耶和華指示。
LEV|24|13||耶和華吩咐摩西講：
LEV|24|14||「著將彼個咒詛的人帶到營外。互聽見的人按手佇伊的頭殼頂；全會眾人著用石頭擲死伊。
LEV|24|15||你著吩咐以色列人講：見若咒詛伊的上帝的，著擔當伊的罪。
LEV|24|16||人褻瀆耶和華的名，著互伊死；全會的眾人著用石頭擲死伊。不管是出外人抑是本地人，伊褻瀆耶和華的名的時，著互伊死。
LEV|24|17||見若拍死人的，的確著互伊死；
LEV|24|18||拍死精牲的，著賠伊，用命賠命。
LEV|24|19||人若互伊的厝邊受損傷，伊按呢行，也著按呢款待伊：
LEV|24|20||用傷賠傷，用目睭賠目睭，用嘴齒賠嘴齒。伊損傷人怎樣，也著按呢辦伊。
LEV|24|21||拍死精牲的，著賠伊；拍死人的，的確著互伊死。
LEV|24|22||不管是出外人抑是本地人，同一樣的法律。因為我耶和華──是恁的上帝。」
LEV|24|23||摩西就給以色列人講，怹就將彼個咒詛的人帶到營外，用石頭擲死。以色列人就照耶和華所命令摩西的來行。
LEV|25|1||耶和華佇西奈山吩咐摩西講：
LEV|25|2||「你著吩咐以色列人給怹講：恁到我賞賜恁彼個地的時，地就著給耶和華守安息。
LEV|25|3||六年著種作你的田園，六年久著芟割你的葡萄園，收地的出產。
LEV|25|4||到第七年，地著守大的安息，就是給耶和華守的安息，呣通種作你的田園，也呣通芟葡萄園。
LEV|25|5||收成了家己發的五穀呣通收割；無過芟割的葡萄樹也呣通挽葡萄。此年，是地的安息年。
LEV|25|6||地佇安息年所出的欲互恁做食物，伊的出產攏欲互你及你的奴僕、你的女婢、你的倩工人，以及寄腳佇你遐的外人，
LEV|25|7||及你的精牲，以及佇你的地的走獸做食物。」
LEV|25|8||「你著為家己算安息年七個，就是七擺的七年。此七擺的安息年，對佇你是四十九年。
LEV|25|9||彼年七月初十日，你著四界歕大聲的哨角；佇贖罪的日，著全地歕哨角。
LEV|25|10||恁著用第五十年，做聖，佇遍地給一切徛起的百姓宣佈自由。此年欲做恁的禧年，恁逐人著歸家己的產業，逐人著倒去伊的本家。
LEV|25|11||第五十年欲做恁的禧年。呣通種作；地家己發的，呣通收割；無芟的葡萄樹也呣通挽伊。
LEV|25|12||因為這是禧年，恁著掠伊做聖，恁通食地裡家己出的土產。
LEV|25|13||「此個禧年，恁逐人著倒去家己的產業。
LEV|25|14||恁賣物互厝邊，抑是對厝邊買物，恁呣通相剋虧。
LEV|25|15||你著照禧年後的年限對厝邊買；伊也著照收成的年限賣互恁。
LEV|25|16||照年限的多，你著加添伊的價錢；照年限的少，你著減少伊的價錢，因為伊照收成的數額來賣互恁。
LEV|25|17||恁也呣通相剋虧，獨獨著敬畏恁的上帝，因為我是耶和華──恁的上帝。」
LEV|25|18||「所以恁著行我的律例，守我的法度來行伊，就通佇彼個地安然徛起。
LEV|25|19||地也欲出伊的土產，恁就欲食飽，佇彼個地安然徛起。
LEV|25|20||恁若講：『看啊，此個第七年阮無種作，也無收成土產，欲食甚麼啊？』
LEV|25|21||我欲佇第六年命令我的福氣互恁，地就生三年的土產。
LEV|25|22||第八年，恁著種作，也著食地的出產，就是舊的米糧，聽候到第九年彼年的出產收來的時，恁猶久啲食舊的米糧。」
LEV|25|23||「地呣通永遠賣斷，因為地是我的；恁佇我的面前是出外人，是寄腳的。
LEV|25|24||恁所得著做業的全地，著准人贖回。
LEV|25|25||你的兄弟若變做喪鄉，賣伊的業幾若份，伊的至親著來贖回伊的兄弟所賣的。
LEV|25|26||若無人通給伊贖回，伊本身閣成做好額，夠額會贖回，
LEV|25|27||伊就著算賣出地的年限，將所剩的還彼個買主，本身就通復倒伊的產業。
LEV|25|28||彼個人若bē會為家己贖回，就所賣的猶原存佇買主的手直到禧年；禧年已經到，產業著交出，彼人就復倒伊的業。
LEV|25|29||「人若賣城內的厝，賣了後，一年通贖回；一年足足，也有贖回的權。
LEV|25|30||若一年已經滿無贖回，此個城內的厝就定著永遠歸買主，到逐代；佇禧年也bē得交出。
LEV|25|31||獨獨厝佇無城牆的鄉村，著看伊親像鄉下的田一樣，通贖回；到禧年，攏著交出。
LEV|25|32||總是利未人的城，就是怹所得著做業的城彼中間的厝，利未人通不管時來贖回。
LEV|25|33||若有人對利未人贖回厝宅，所賣的厝佇所得著做業的城，到禧年就著交出，因為利未人城內的厝是怹佇以色列人中的產業。
LEV|25|34||總是怹的城外郊野的地呣通賣，因為是怹永遠的產業。」
LEV|25|35||「你的兄弟變做喪鄉衰退佇你遐，你著補助伊，互伊及你相及住，親像外人及寄腳的一樣。
LEV|25|36||呣通提伊的利息，也呣通提伊卡加；獨獨著敬畏你的上帝，互你的兄弟及你住。
LEV|25|37||你借伊錢，呣通給伊提利息；你借伊米糧，也呣通給伊提卡加。
LEV|25|38||我是耶和華──恁的上帝，曾導恁出埃及地，為著欲賞賜恁迦南地，也欲做恁的上帝。」
LEV|25|39||「你的兄弟若變喪鄉佇你遐，將本身賣互你，呣通互伊親像奴僕服事你。
LEV|25|40||伊著佇你遐親像做工人及寄腳的一樣，著服事你直到禧年。
LEV|25|41||彼時，伊欲離開你出去，及伊的子兒相及倒去伊的本家，復倒伊祖公的業。
LEV|25|42||因為怹是我的奴僕，是我所導出埃及地的，呣通賣做奴僕。
LEV|25|43||呣通嚴嚴管轄伊，獨獨著敬畏你的上帝。
LEV|25|44||論到你所欲有的奴僕、女婢，通對四圍的國中買來做奴僕女婢。
LEV|25|45||閣許個寄腳佇恁中間的外人的子兒以及怹及恁踮許個家眷，佇恁的地方所生的，恁也通對怹中間買人；怹欲做恁的家業。
LEV|25|46||恁欲取怹做業留互子孫做家業，恁欲永遠對怹中間取伊做奴僕；獨獨恁的兄弟以色列人，恁呣通嚴嚴相管轄。
LEV|25|47||「踮佇恁遐的外人，抑是寄腳的，若變做好額，你的兄弟佇怹遐變做喪鄉，將家己賣互恁中間的外人，抑是寄腳的，抑是外人的家族，
LEV|25|48||賣了後，通贖回伊。伊的兄弟的一個通贖回伊，
LEV|25|49||伯叔、抑是伯叔的子通贖回伊，抑是本家的親人，也通贖伊。伊本身若成做好額，也通家己贖。
LEV|25|50||伊著及買主算數，對賣家己彼年起，算到禧年；所賣的價錢照年限的多少，著照做工人的年限及伊算。
LEV|25|51||若所剩的年猶久多，就著照彼個年限對買伊的價錢，伊著還伊贖回的價錢。
LEV|25|52||若到禧年剩無幾年，著及伊算，照彼個年限著還伊贖回價錢。
LEV|25|53||伊著及伊住，親像年年雇倩的做工人，買主呣通嚴嚴管轄伊。
LEV|25|54||若無佇諸個受贖，到禧年，伊及伊的子兒攏通出去自由。
LEV|25|55||因為以色列人是我的奴樸僕是我導出埃及地的。我是耶和華──恁的上帝。」
LEV|26|1||「恁呣通為本身做甚麼神佛，也呣通祀雕刻的偶像抑是柱像，也呣通佇恁的地界安置甚麼刻像的石，跪拜伊，因為我是耶和華──恁的上帝。
LEV|26|2||恁著守我諸個安息，敬我的聖所。我是耶和華。
LEV|26|3||「恁若遵趁我的律例，守我的誡命來行伊，
LEV|26|4||我就給恁落及時的雨，地出伊的土產，田野的樹木結果子。
LEV|26|5||恁拍五穀欲拍到挽葡萄的時；挽葡萄欲挽到撒種的時；閣恁欲食恁的米糧到飽，佇恁的土地安然徛起。
LEV|26|6||我欲賞賜平安佇恁的地；恁倒啲睏，無人拍驚恁。我欲佇恁的地除去惡獸；刀劍也無經過恁的地。
LEV|26|7||恁欲趕走對敵，怹欲佇恁的面前倒佇刀下。
LEV|26|8||恁五人欲趕走一百人，恁一百人欲趕走一萬人；對敵欲佇恁的面前倒佇刀下。
LEV|26|9||我欲看顧恁，互恁生養真多，也欲及恁建立我的約。
LEV|26|10||恁欲食囥久久的舊五穀，閣為著新的搬出舊的。
LEV|26|11||我欲佇恁中間立我的會幕；我的心也無厭惡恁。
LEV|26|12||我欲行佇恁中間；我欲做恁的上帝，恁欲做我的百姓。
LEV|26|13||我是耶和華──恁的上帝，曾導恁出埃及地，免得恁做怹的奴僕；我曾斬斷恁的軛的索，互恁挺身來行。」
LEV|26|14||「恁若呣聽趁我，呣守我攏總的誡命，
LEV|26|15||恁若棄拺我的律例，心內厭惡我的法度，致到無行我一切誡命，背我的約，
LEV|26|16||我就欲按呢款待恁：我定著欲互恁驚惶、消瘦、熱病、目睭拍歹、心憂傷。恁欲空空撒種，因為恁的對敵欲食伊。
LEV|26|17||我欲對恁變面，恁欲敗陣佇對敵的面前。怨恨恁的，欲管轄恁；無人追趕，恁也欲逃走。
LEV|26|18||恁因為諸個代誌若猶久呣聽趁我，我就欲為著恁的罪加添七倍責罰恁。
LEV|26|19||我欲斷絕恁有勢力的驕傲，閣欲互恁的天親像鐵，恁的地親像銅。
LEV|26|20||恁出力著磨欲空空；因為恁的地無出伊的土產，地的樹木也無結伊的果子。
LEV|26|21||「恁行代誌若及我反對，呣肯聽趁我，我就欲照恁的罪加添七倍降災禍互恁。
LEV|26|22||我欲差野獸到恁的中間，咬食恁的子兒，吞滅恁的精牲，互恁的人額減少，恁的路拋荒。
LEV|26|23||「恁因為諸個猶久無受責督來歸向我，行代誌反對我，
LEV|26|24||我也欲行代誌來反對恁，我本身欲因為恁的罪拍恁七倍重。
LEV|26|25||我閣欲互刀劍臨到恁，報應恁背約的罪；恁欲受圍困佇城內，我欲降瘟疫佇恁中間，也欲交恁佇對敵的手。
LEV|26|26||我斷絕恁所倚靠的米糧。彼時，欲有十個婦仁人佇一個爐給恁煏餅，秤恁的額的食物互恁；恁欲食，也食bē飽。
LEV|26|27||「恁因為這一切的事若猶久呣聽趁我，也行代誌反對我，
LEV|26|28||我就欲發出大受氣，行代誌反對恁，我本身因為恁的罪責罰恁七倍的重。
LEV|26|29||閣恁欲食恁的子的肉，恁的查某子的肉恁也欲食。
LEV|26|30||我也欲毀壞恁的山頭壇，剉恁的日像將恁的身屍㧒佇恁的偶像的身上；我的心也欲厭惡恁。
LEV|26|31||我欲互恁的城拋荒，互恁諸個聖所荒廢；我也無欲鼻恁的香料的芳味。
LEV|26|32||我欲互地荒廢，恁的對敵徛佇遐的欲因為按呢來卬愕。
LEV|26|33||我欲四散恁佇列邦中；我也欲拔刀追趕恁。恁的地欲荒廢；恁的城欲拋荒。
LEV|26|34||「恁佇對敵的地徛起的時，恁的地拋荒，欲享受伊的安息；佇彼時，地欲歇睏，享受伊的安息。
LEV|26|35||地拋荒偌久，就欲得著安息許久；因為恁踮佇遐的日恁諸個安息的期伊無得著安息。
LEV|26|36||論到恁所剩的人，我欲互怹佇對敵的地心驚到昏去。樹葉互風吹振動的聲，追趕怹；怹欲逃閃，那親像逃閃刀劍的，無人追趕伊，也欲跋倒。
LEV|26|37||無人追趕的時，怹欲大家相夾跋倒，親像佇刀劍的頭前。恁佇對敵的面前也徛bē住。
LEV|26|38||恁欲滅無佇列邦中；對敵的地欲吞食恁。
LEV|26|39||恁所剩的人欲佇對敵的地因為家己的罪來消無，也因為祖公的罪及怹平平消無。
LEV|26|40||「怹欲認家己的罪及怹祖公的罪，就是怹所干犯我的罪，閣認家己行代誌反對我，
LEV|26|41||所以我行代誌反對怹，帶怹到對敵的地。彼時，怹無受割禮的心若有謙卑，甘願受罪的刑罰，
LEV|26|42||我欲記念我及雅各所立的約，我欲記念我及以撒所立的約，我及亞伯拉罕所立的約，我也欲記念此個地。
LEV|26|43||彼個地互怹離開，得著享受伊的安息佇伊拋荒，怹無佇啲的時。閣怹甘願受罪的刑罰；因為怹棄拺我的法度，心內厭惡我的律例。
LEV|26|44||雖然按呢，怹佇對敵的地的時，我猶久無棄拺怹，也無厭惡怹，來一盡滅怹，致到背我及怹所立的約，因為我是耶和華──怹的上帝。
LEV|26|45||我也欲為著怹的緣故記念我及怹的祖公所立的約。就是我佇異邦人的面前、導怹出埃及地的，欲做怹的上帝者。我是耶和華。」
LEV|26|46||諸個律例、法度，教示就是耶和華佇伊本身及以色列人的中間佇西奈山託摩西所立的。
LEV|27|1||耶和華吩咐摩西講：
LEV|27|2||「你著吩咐以色列人講：用人下特別的願，著照你所估的身價歸互耶和華。
LEV|27|3||你所估的價，查甫人對二十歲到六十歲，著估伊的價銀五十舍客勒，照聖所的舍客勒。
LEV|27|4||若是查某人，你著估伊的價三十舍客勒。
LEV|27|5||若是對五歲到二十歲，查甫的你著估伊的價二十舍客勒，查某人估十舍客勒。
LEV|27|6||若是對滿月到五歲，查甫的你著估價銀五舍客勒，查某的著估價銀三舍客勒。
LEV|27|7||若是對六十歲以上，查甫人你著估價銀十五舍客勒，查某人十舍客勒。
LEV|27|8||彼人若喪鄉，bē照你所估的價，就著互伊徛佇祭司的面前祭司著估伊，照下願的人的氣力，祭司著估伊。
LEV|27|9||「若是精牲，就是人獻互耶和華做禮物的，攏著分別伊做聖。
LEV|27|10||人呣通改換，也呣通對換，或是用好的換歹的，抑是用歹的換好的。若用精牲對換精牲，所下的及所換的攏著分別伊做聖。
LEV|27|11||若無清氣的精牲，人所呣通獻互耶和華做禮物的，就著互精牲徛佇祭司的面前。
LEV|27|12||祭司就著估伊的價；精牲是好是歹，你祭司所估的按呢就是。
LEV|27|13||伊若一定欲贖回，就著佇你所估的價錢以外加添五份的一份。
LEV|27|14||「人用厝分別做聖，歸互耶和華，祭司就著估伊的價。厝是好是歹，祭司所估的價，照按呢定著。
LEV|27|15||分別伊的厝做聖的，若欲贖回，就著佇你所估的價銀以外加添五份的一份，厝照舊歸伊。
LEV|27|16||「人若對伊的業的地分別一份做聖，歸互耶和華，你著照伊撒種的多少估伊的價，若撒大麥一俄梅珥，價銀著五十舍客勒。
LEV|27|17||伊若對禧年起將地分別做聖，就著照你所估的價錢來定著。
LEV|27|18||設使伊佇禧年以後將地分別做聖，祭司就著對彼霎到禧年所剩的年額算伊的價錢，也著對你所估的來減少伊。
LEV|27|19||分別伊的地做聖的若一定欲贖回，伊就著佇你所估的價錢以外加添五份的一份，地就定著歸伊。
LEV|27|20||伊若呣贖回彼個地，抑是將地賣互別人，就bē會閣贖得。
LEV|27|21||彼個地到禧年的時已經交出，著做聖歸互耶和華，親像永遠獻的地一樣，著歸互祭司做業。
LEV|27|22||伊若將所買的一塊地，呣是伊產業的地，分別做聖歸互耶和華，
LEV|27|23||祭司就著用你所估的價錢給伊推算到禧年。彼日，伊著提出你所估的價錢做聖，歸互耶和華。
LEV|27|24||禧年已經到，彼個地著歸賣主，就是彼個承接業的原主。
LEV|27|25||見若你所估的價銀攏著照聖所的舍客勒：二十季拉做一舍客勒。
LEV|27|26||「獨獨精牲的中間頭水生的，無論是牛是羊，已經歸耶和華做頭水生的，人呣通閣分別伊做聖，因為這本是耶和華的。
LEV|27|27||若是無清氣的精牲所生的，就著照你所估的價加五份一來贖回伊；若呣贖回，就著照你所估的價來賣。
LEV|27|28||「獨獨一切永遠獻的，就是人對伊所有的永遠獻互耶和華，無論是人，是精牲，抑是伊產業的地，攏呣通賣，也呣通贖回。伊永遠獻的是至聖歸互耶和華。
LEV|27|29||見若永遠獻的就是對人的中間永遠獻攏呣通贖，伊的確著受死。」
LEV|27|30||「見若地上所有的，無論是土產抑是樹頂的果子，十份的一份是耶和華的，做聖歸互耶和華。
LEV|27|31||人若欲贖回此個十份一的甚麼物，就著加五份的一份。
LEV|27|32||見若牛群羊群的十份一，經過枴仔下的，每第十隻著做聖歸互耶和華。
LEV|27|33||無管伊是好歹，呣通對換；若欲對換，就所對換的及本然的精牲攏著做聖，bē贖得。」
LEV|27|34||這就是耶和華佇西奈山為著以色列人所命令摩西諸個命令。
NUM|1|1||以色列人出埃及地以後，第二年二月初一日，耶和華佇西奈的曠野、佇會幕中吩咐摩西講：
NUM|1|2||「恁著將以色列全會的總數照怹的家口、宗族、照人名的數額算怹查甫的人丁。
NUM|1|3||見若以色列中，對二十歲以上，會出去交戰的，你及亞倫著照怹的軍隊來點算伊。
NUM|1|4||每支派中著有一人做怹的族長的，來幫助恁。
NUM|1|5||及恁徛做堆的人怹的名字記佇下底：屬流便的，有示丟珥的子以利蓿；
NUM|1|6||屬西緬的，有蘇利沙代的子示路蔑；
NUM|1|7||屬猶大的，有亞米拿達的子拿順；
NUM|1|8||屬以薩迦的，有蘇押的子拿坦業；
NUM|1|9||屬西布倫的，有希倫的子以利押；
NUM|1|10||約瑟的子孫、屬以法蓮的，有亞米忽的子以利沙瑪；屬瑪拿西的，有比大蓿的子迦瑪列；
NUM|1|11||屬便雅憫的，有基多尼的子亞比但；
NUM|1|12||屬但的，有亞米沙代的子亞希以謝；
NUM|1|13||屬亞設的，有俄蘭的子帕結；
NUM|1|14||屬迦得的，有丟珥的子以利雅薩；
NUM|1|15||屬拿弗他利的，有以南的子亞希拉。
NUM|1|16||諸個攏是對會中揀選的，逐個做怹本支派的首領，攏是以色列軍隊中的統領。」
NUM|1|17||摩西、亞倫就導許個受記名的人，
NUM|1|18||佇二月初一日召集會眾。怹就照怹的人丁，對廿歲以上，照怹的名額，照怹的家口、宗族，排列怹的世系。
NUM|1|19||耶和華按呢命令摩西，伊就佇西奈的曠野點算怹。
NUM|1|20||以色列的大子，流便子孫的世系，照怹的家口、怹的宗族、照人名的數額，照怹的人丁，對二十歲以上的查甫的，會出去交戰的，
NUM|1|21||屬流便的支派過算的，四萬六千五百名。
NUM|1|22||西緬子孫的世系，照怹的家口、怹的家族、過算的、照人名的數額，照怹的人丁，對二十歲以上的查甫，會出去交戰的，
NUM|1|23||屬西緬的支派過算的，五萬九千三百名。
NUM|1|24||迦得子孫的世系，照怹的家口、怹的宗族、照人名的數額，對二十歲以上，會出去交戰的，
NUM|1|25||屬迦得的支派，過算的，四萬五千六百五十名。
NUM|1|26||猶大子孫的世系，照怹的家口、怹的宗族、照人名的數額，對二十歲以上，會出去交戰的，
NUM|1|27||屬猶大的支派，過算的，七萬四千六百名。
NUM|1|28||以薩迦子孫的世系，照怹的家口、怹的宗族、照人名的數額，對二十歲以上，會出去交戰的，
NUM|1|29||屬以薩迦的支派，過算的，五萬四千四百名。
NUM|1|30||西布倫子孫的世系、照怹的家口、怹的宗族、照人名的數額，對二十歲以上，會出去交戰的，
NUM|1|31||屬西布倫的支派，過算的，五萬七千四百名。
NUM|1|32||約瑟的子孫屬以法蓮子孫的世系，照怹的家口、怹的宗族、照人名的數額，對二十歲以上，會出去交戰的，
NUM|1|33||屬以法蓮的支派，過算的，四萬連五百名。
NUM|1|34||瑪拿西子孫的世系，照怹的家口、怹的宗族、照人名的數額，對二十歲以上，會出去交戰的，
NUM|1|35||屬瑪拿西的支派，過算的，三萬二千二百名。
NUM|1|36||便雅憫子孫的世系，照怹的家口、怹的宗族、照人名的數額，對二十歲以上，會出去交戰的，
NUM|1|37||屬便雅憫的支派，過算的，三萬五千四百名。
NUM|1|38||但子孫的世系，照怹的家口、怹的宗族、照人名的數額，對二十歲以上，會出去交戰的，
NUM|1|39||屬但的支派，過算的，六萬二千七百名。
NUM|1|40||亞設子孫的世系，照怹的家口、怹的宗族、照人名的數額，對二十歲以上，會出去交戰的，
NUM|1|41||屬亞設的支派，過算的，四萬一千五百名。
NUM|1|42||拿弗他利子孫的世系，照怹的家口、怹的宗族、照人名的數額，對二十歲以上，會出去交戰的，
NUM|1|43||屬拿弗他利的支派，過算的，五萬三千四百名。
NUM|1|44||諸個攏是過算的，是摩西、亞倫，及以色列十二個首領所算的；怹逐個代表怹的宗族。
NUM|1|45||按呢，以色列人過算的，照伊的宗族，對二十歲以上，見若以色列中會出去交戰的人，
NUM|1|46||就是一切過算的，共六十萬連三千五十名。
NUM|1|47||獨獨利未人照祖宗的支派無算在內，
NUM|1|48||因為耶和華曾吩咐摩西講：
NUM|1|49||「獨獨利未支派你呣通點算，也呣通佇以色列中算怹的總額。
NUM|1|50||獨獨著派利未人管理證據的會幕及其中一切的器具，及一切屬佇彼內面的；怹著扛會幕及其中一切的器具，也著伺候會幕，佇伊的四圍安營。
NUM|1|51||會幕欲起身的時，著利未人拆伊；會幕欲搭的時，著利未人豎伊。以外的人近倚伊的確著受死。
NUM|1|52||以色列人搭布棚，各照怹的軍隊，各歸怹的本營，各歸怹的大旗。
NUM|1|53||獨獨利未人著佇證據的會幕四圍安營，免得大受氣臨到佇以色列的會眾；利未人也著守證據的會幕的責成。」
NUM|1|54||以色列人就按呢行。見若耶和華所命令摩西的，怹就照按呢行。
NUM|2|1||耶和華吩咐摩西、亞倫講：
NUM|2|2||「以色列人著逐個搭伊的布棚佇家己的大旗下，佇本族的旗號遐，圍圍向會幕紮營。
NUM|2|3||佇東勢，向日出的所在，照怹的軍隊紮營的是著猶大營的大旗。有亞米拿達的子拿順做猶大人的首領。
NUM|2|4||伊的軍隊就是過算的，共有七萬四千六百名。
NUM|2|5||倚近伊紮營的是著以薩迦的支派。有蘇押的子拿坦業做以薩迦人的首領。
NUM|2|6||伊的軍隊就是過算的，共有五萬四千四百名。
NUM|2|7||閣有西布倫的支派。希倫的子以利押做西布倫人的首領。
NUM|2|8||伊的軍隊就是過算的，共有五萬七千四百名。
NUM|2|9||屬猶大營、照伊的軍隊攏總過算的，共有十八萬六千四百名，怹著做頭起身。
NUM|2|10||「佇南旁，照怹的軍隊是流便營的大旗。有示丟珥的子以利蓿做流便人的首領。
NUM|2|11||伊的軍隊就是過算的，共有四萬六千五百名。
NUM|2|12||倚近伊紮營的是西緬的支派。蘇利沙代的子示路蔑做西緬人的首領。
NUM|2|13||伊的軍隊就是過算的，共有五萬九千三百名。
NUM|2|14||閣有迦得的支派。丟珥的子以利雅薩做迦得人的首領。
NUM|2|15||伊的軍隊就是過算的，共有四萬五千六百五十名。
NUM|2|16||屬流便營、照伊的軍隊攏總過算的，共有十五萬一千四百五十名，怹著做第二隊起身。
NUM|2|17||「然後，會幕著起身，有利未人的營佇諸個營的中間。怹按呢紮營著照按呢起身，各照伊的大旗。
NUM|2|18||「佇西旁，照怹的軍隊是以法蓮營的大旗。亞米忽的子以利沙瑪做以法蓮人的首領。
NUM|2|19||伊的軍隊就是過算的，共有四萬連五百名。
NUM|2|20||倚近伊的是瑪拿西的支派。比大蓿的子迦瑪列做瑪拿西人的首領。
NUM|2|21||伊的軍隊就是過算的，共有三萬二千二百名。
NUM|2|22||閣有便雅憫的支派。基多尼的子亞比但做便雅憫人的首領。
NUM|2|23||伊的軍隊就是過算的，共有三萬五千四百名。
NUM|2|24||屬以法蓮營，照伊的軍隊攏總過算的，共有十萬連八千一百名，怹著做第三隊起身。
NUM|2|25||「佇北旁，照怹的軍隊是但的營的大旗。亞米沙代的子亞希以謝做但的人的首領。
NUM|2|26||伊的軍隊就是過算的，共有六萬二千七百名。
NUM|2|27||倚近伊紮營的是亞設的支派。俄蘭的子帕結做亞設人的首領。
NUM|2|28||伊的軍隊就是過算的，共有四萬一千五百名。
NUM|2|29||閣有拿弗他利的支派。以南的子亞希拉做拿弗他利人的首領。
NUM|2|30||伊的軍隊就是過算的，共有五萬三千四百名。
NUM|2|31||屬但的營攏總過算的，共有十五萬七千六百名，著歸怹的大旗做路尾隊起身。」
NUM|2|32||諸個是以色列人，照怹的宗族過算的，照怹的軍隊，佇諸個營中攏總過算的，共有六十萬連三千五百五十名。
NUM|2|33||獨獨利未人無算佇以色列人的內面，是照耶和華所命令摩西的。
NUM|2|34||以色列人按呢行，逐人照怹的家口、怹的宗族歸怹的大旗，按呢紮營按呢起身，攏是照耶和華所命令摩西的來行。
NUM|3|1||耶和華佇西奈山對摩西講的日，亞倫及摩西的世系親像下底：
NUM|3|2||亞倫的子的名是諸個，大子名叫拿答，閣有亞比戶、以利亞撒、以他瑪。
NUM|3|3||這是亞倫的子的名，攏是受抹油做祭司的，曾給怹行設立的禮來擔當祭司的職份。
NUM|3|4||拿答、亞比戶佇西奈的曠野佇耶和華的面前獻別號火的時，就死佇耶和華的面前。怹也無子兒。以利亞撒、以他瑪佇怹老父亞倫的面前，擔當祭司的職份。
NUM|3|5||耶和華吩咐摩西講：
NUM|3|6||「你互利未的支派近前來，徛佇祭司亞倫的面前通服事伊，
NUM|3|7||怹著守所吩咐亞倫的也著佇會幕前守所吩咐會眾的，來辦理會幕的事。
NUM|3|8||怹著顧守會幕一切的器具，也著守所吩咐以色列人的，來辦理會幕的事。
NUM|3|9||你著將利未人互亞倫及伊許個子，怹是對以色列人的中間揀出來完全互伊的。
NUM|3|10||你著分派亞倫及伊許個子怹也著守怹祭司的職任。近倚來的外人的確互伊死。」
NUM|3|11||耶和華咐吩摩西講：
NUM|3|12||「看啊，我本身對以色列人的中間取利未人，替以色列人一切頭胎的大子；利未人欲做我的。
NUM|3|13||因為一切的大子攏是我的；我佇埃及地拍死一切的大子彼日就將以色列中一切的大子，人及精牲攏分別怹做聖歸佇我；怹欲做我的。我是耶和華。」
NUM|3|14||耶和華佇西奈的曠野吩咐摩西講：
NUM|3|15||「你著照利未人的宗族、家口點算怹。見若滿月以上的查甫囝仔你攏著點算。」
NUM|3|16||摩西就照耶和華的話來點算怹照伊所受的命令。
NUM|3|17||利未諸個子的名就是革順、哥轄、米拉利。
NUM|3|18||革順的子，照怹的家，是立尼、示每。
NUM|3|19||哥轄的子，照怹的家是暗蘭、以斯哈、希伯倫，烏設。
NUM|3|20||米拉利的子，照怹的家，是抹利、某示。諸個照怹的宗族是利未人的家口。
NUM|3|21||屬革順的，有立尼族的家、示每族的家。諸個是革順族的家。
NUM|3|22||怹過算的、對滿月以上照怹許個查甫囝仔的數額怹所過算的人共有七千五百名。
NUM|3|23||革順族許個家口著紮營佇會幕後的西勢。
NUM|3|24||拉伊勒的子以利雅薩做革順人宗族的首領。
NUM|3|25||革順的子孫佇會幕中所著顧守的，就是會幕及布棚，及伊的蓋及會幕的門簾，
NUM|3|26||院的布帷及院的門簾（院就是圍會幕及壇的），及一切所用的索。
NUM|3|27||屬哥轄的，有暗蘭族的家、以斯哈族的家、希伯倫族的家、烏設族的家。諸個是歌轄族的家。
NUM|3|28||照查甫丁的數額，對滿月以上守聖所的責成的，共有八千六百名。
NUM|3|29||哥轄子孫許個家著紮營佇會幕邊的南勢。
NUM|3|30||烏設的子以利撒反做哥轄宗族家口的首領。
NUM|3|31||怹所著守的是約櫃、桌、燈台、許個壇及聖所內怹所用的器具，以及門簾及一切做路用的物。
NUM|3|32||祭司亞倫的子以利亞撒做利未人諸個首領的首領，著鑑察許個顧守聖所的人。
NUM|3|33||屬米拉利的，有抹利族的家、某示族的家。諸個是米拉利許個家口。
NUM|3|34||怹過算的，照怹查甫丁的數額，對滿月以上的，共有六千二百名。
NUM|3|35||亞比亥的子蘇列做米拉利宗族諸個家的首領。怹著紮營佇會幕邊的北勢。
NUM|3|36||米拉利的子孫定著的職份是守會幕的板、伊的楗、伊的柱、伊的座，及一切的器具一切做路用的物，
NUM|3|37||院四圍的柱，伊的座、伊所釘的釘，及索。
NUM|3|38||佇會幕前的東勢，就是佇布棚前向日出的所在紮營的是摩西、亞倫，及伊許個子。怹守聖所的責成，就是替以色列子孫的責成。別人若近倚的確著互伊死。
NUM|3|39||見若過算的利未人，就是摩西、亞倫照耶和華的命令所算的，照怹的家，對滿月以上的查甫丁，共有二萬二千名。
NUM|3|40||耶和華給摩西講：「你著佇以色列人的中間點算對滿月以上、見若頭胎的查甫丁，記怹的名額。
NUM|3|41||我是耶和華。你著給我取利未人，替以色列人所有的頭上子，也取利未人的精牲替以色列人所有頭水生的精牲。」
NUM|3|42||摩西就照耶和華所命令的算以色列人一切的頭上子。
NUM|3|43||照人名的數額，對滿月以上、見若頭上生的查甫丁過算的，共有二萬二千二百七十三名。
NUM|3|44||耶和華吩咐摩西講：
NUM|3|45||「你著取利未人替以色列人所有頭上生的，也取利未人的精牲替以色列的精牲。就利未人欲屬我；我是耶和華。
NUM|3|46||以色列人中頭上的查甫丁比利未人卡多二百七十三個，你欲給伊贖出來。
NUM|3|47||就著照人丁，照聖所的舍客勒，逐人取五舍客勒（一舍客勒是二十季拉），
NUM|3|48||許個出額的人所贖回的銀交代亞倫及伊的子。」
NUM|3|49||摩西就對許個受利未人所贖出額的人提贖回的銀。
NUM|3|50||對以色列人頭上生的所提的銀，照聖所的舍客勒，有一千三百六十五舍客勒。
NUM|3|51||摩西照耶和華的話將諸個的贖回的銀交代亞倫及伊的子，抵抵親像耶和華所命令摩西的。
NUM|4|1||耶和華吩咐摩西、亞倫講：
NUM|4|2||「你著對利未人的中間，算哥轄子孫的總額，照怹的家口、宗族，
NUM|4|3||對三十歲以上到五十歲，見若入來當職、佇會幕內做工的，攏著算伊。
NUM|4|4||哥轄的子孫佇會幕所做的工，就是料理至聖的物記佇下底：
NUM|4|5||營盤起身的時，亞倫及伊的子著入去褪遮截的帳簾，用伊來遮蓋法櫃，
NUM|4|6||閣用海狗皮蓋佇頂面，閣蓋專專藍色的布，然後才串伊的槓。
NUM|4|7||閣用藍色的布舒佇排列餅的桌，將諸個盤、匙、碗、灌奠的杯，排佇彼頂面。佇遐也著有常常排設的餅。
NUM|4|8||佇彼頂面閣著罩朱紅色的布，閣用海狗皮做蓋來蓋，才串伊的槓。
NUM|4|9||怹著提藍色布，來蓋照光的燈台及伊的盞、伊的剪、伊的盤，及一切做伊的路用貯油的器具。
NUM|4|10||閣著將燈台及伊一切的器具包佇海狗皮的蓋內，下佇柴架頂。
NUM|4|11||佇金壇頂怹著舒藍色的布，用海狗皮做蓋來蓋，才串伊的槓。
NUM|4|12||閣著提所用來服事的器具就是佇聖所用來服事的包佇藍色的布，用海狗皮做蓋來蓋，下佇柴架頂。
NUM|4|13||怹著收壇頂的火灰，用紫色的布舒佇彼頂面；
NUM|4|14||閣著用怹做工所用一切的器具排佇頂面，就是火鼎、肉叉、托仔、盤，一切屬佇壇的器具，閣用海狗皮做蓋來罩伊，才串伊的槓。
NUM|4|15||營盤欲起身的時，亞倫及伊的子將聖所，及聖所一切的器具蓋明白，然後哥轄的子孫著來扛，獨獨呣通摸聖的物，免得怹死。會幕內諸個物件是哥轄的子孫所著扛的。
NUM|4|16||「祭司亞倫的子以利亞撒所著顧守的是點燈的油及香料，及常常獻的素祭及抹的油，也著顧守全會幕及彼中間所有的，及聖所，及聖所所有的器具。」
NUM|4|17||耶和華吩咐摩西、亞倫講：
NUM|4|18||「恁呣通將哥轄人家族的支派對利未人的中間剪除去。
NUM|4|19||怹倚近至聖的物的時，恁著給怹按呢設法，互怹會活，免得死。亞倫及伊的子著入去派怹逐人所著做；所著扛的。
NUM|4|20||獨獨怹霎仔久也呣通入去看聖所，免得怹死無。」
NUM|4|21||耶和華吩咐摩西講：
NUM|4|22||「你著算革順子孫的總額，照怹的宗族、家口，
NUM|4|23||對三十歲以上到五十歲，見若入來當職、佇會幕內做工的，攏著算伊。
NUM|4|24||革順人諸個家的工程，所著辦理、所著扛的就是諸個：
NUM|4|25||怹著扛會幕許個帳幅以及會幕，及伊的蓋及佇彼頂面海狗皮做的蓋，及會幕的門簾，
NUM|4|26||院的布帷及院門的門簾（院就是圍會幕及壇的）、索仔，及所用的器具，無論做甚麼路用的，怹攏著料理。
NUM|4|27||革順的子孫佇怹一切所扛的物所辦的事攏著照亞倫及伊的子孫所命令的來辦；怹所應該扛的，恁著派怹顧守。
NUM|4|28||這是革順子孫諸個家佇會幕內所做的工；怹所顧守的，著佇祭司亞倫的子以他瑪的手下。」
NUM|4|29||「論到米拉利的子孫，你著照怹的家口、宗族給怹點算。
NUM|4|30||對三十歲以上到五十歲，見若入來當職、佇會幕內做工的，攏著算伊。
NUM|4|31||怹所擔當的責成照會幕諸個工程，就是會幕的板、及伊的楗、伊的柱、伊的座，
NUM|4|32||院四圍的柱及伊的座、伊所釘的釘、及索仔，及一切所用的器具。怹擔當所扛的器具，恁著照名指定著。
NUM|4|33||這是米拉利子孫諸個家的工，就是怹佇會幕內所做的工，攏佇祭司亞倫的子以他瑪的手下。」
NUM|4|34||摩西、亞倫及會眾諸個首領將哥轄的子孫，照怹的宗族、家口，
NUM|4|35||對三十歲以上到五十歲，見若入來當職、佇會幕內做工的，攏過算伊。
NUM|4|36||照怹的家口過算的共有二千七百五十名。
NUM|4|37||這是哥轄族諸個家過算的，是見若佇會幕內做工的，就是摩西、亞倫照耶和華託摩西所命令點算的。
NUM|4|38||革順的子孫過算的，照怹的家口、宗族，
NUM|4|39||對三十歲以上到五十歲，見若入來當職、佇會幕內做工的，
NUM|4|40||其中過算的，照怹的家口、宗族，共有二千六百三十名。
NUM|4|41||這是革順子孫諸個家過算的，是見若佇會幕內做工的，就是摩西、亞倫照耶和華所命令來點算的。
NUM|4|42||米拉利子孫諸個家過算的，照怹的家口、怹的宗族，
NUM|4|43||對三十歲以上到五十歲，見若入來當職、佇會幕內做工的，
NUM|4|44||其中過算的照怹的家口，共有三千二百名。
NUM|4|45||這是米拉利子孫諸個家過算的，就是摩西、亞倫照耶和華託摩西所命令點算的。
NUM|4|46||見若過算的利未人，就是摩西、亞倫及以色列諸個首領，照怹的家口、怹的宗族所點算的，
NUM|4|47||對三十歲以上到五十歲，見若入來當職、佇會幕內做扛物的工的，
NUM|4|48||其中過算的共有八千五百八十名。
NUM|4|49||怹互摩西點算照耶和華所命令的，逐人照伊所辦的事、照伊所扛的物；怹按呢互伊點算，是照耶和華所命令摩西的。
NUM|5|1||耶和華吩咐摩西講：
NUM|5|2||「你著命令以色列人，互一切患著癩[疒哥]的，患著下痟症的，及因為死屍無清氣的，攏出去營外。
NUM|5|3||無論男女恁攏著互怹出去就是出去到營外，免得拍垃墋怹的營盤；因為我徛起佇怹的中間。」
NUM|5|4||以色列人照按呢行，互怹出去營外。耶和華按呢吩咐摩西，以色列人就按呢行。
NUM|5|5||耶和華吩咐摩西講：
NUM|5|6||「你著給以色列人講：無論男女，若行人所行的罪，致到干犯耶和華，彼人就有罪。
NUM|5|7||怹著認怹所犯的罪，照數額賠伊，另外加五份的一份，歸互伊所剋虧的人。
NUM|5|8||總是彼人若無親人通領受因為罪所賠的，就彼個因為罪所賠的著還互耶和華來歸祭司；論彼隻贖罪的羊牨就是用來給伊贖罪的是算在外。
NUM|5|9||以色列人一切的聖物中，所奉互祭司的舉祭攏著歸互祭司。
NUM|5|10||見若人所分別做聖的物著歸互祭司，人用甚麼互祭司的，攏著歸佇伊。」
NUM|5|11||耶和華吩咐摩西講：
NUM|5|12||「你著吩咐以色列人對伊講：人的某若行錯，得罪伊的丈夫，
NUM|5|13||有人及伊行淫，事情秘密，伊的丈夫呣知，也無露出，總是伊受拍垃墋，也無人做干證，也無掠著伊，
NUM|5|14||伊的丈夫生起僥疑的心，僥疑伊的某，伊的某是拍垃墋，抑是伊的丈夫生起僥疑的心，僥疑伊的某，伊的某並無受拍垃墋，
NUM|5|15||彼個人著導伊的某到祭司遐，也為著伊帶大麥的麵粉伊法十份一做伊的禮物，呣通斟油，也呣通參乳香；因為這是僥疑的素祭，是記得的素祭，互人會記得罪。
NUM|5|16||「祭司著互彼個婦仁人近倚來，互伊徛佇耶和華的面前。
NUM|5|17||祭司著用聖的水貯佇磁的器具內，閣對會幕的土腳提一點仔土粉，下佇水中。
NUM|5|18||祭司著互彼個婦仁人徛佇耶和華的面前，拍散婦仁人的頭毛，將記得的素祭，就是僥疑的素祭，下佇伊的手中。祭司的手著提致到咒詛的苦水，
NUM|5|19||祭司著教婦仁人咒誓，對伊講：『若無人及你行淫，你已經受丈夫的約束無行錯致到拍垃墋，你就及此個咒詛的苦水無干涉。
NUM|5|20||總是你已經受丈夫的約束若有行錯受拍垃墋，佇你的丈夫以外有人及你行淫，
NUM|5|21||（祭司就互婦仁人用咒詛來咒誓），祭司對婦仁人講，耶和華互你的大腿爛，腹肚脹的時，願耶和華互你佇你的百姓中成做咒詛，成做咒誓的話柄；
NUM|5|22||閣此個致到咒詛的水欲入你的腸仔內，互你的腹肚脹，大腿爛。』婦仁人著應講：『阿們，阿們。』
NUM|5|23||「祭司著寫諸個咒詛的話佇冊裡，用許個字抹入佇苦水裡，
NUM|5|24||閣互婦仁人飲此個咒詛的苦水；致到咒詛的水入伊的內面成做苦。
NUM|5|25||祭司著對婦仁人的手提僥疑的素祭，搖彼個素祭佇耶和華的面前，帶到壇前；
NUM|5|26||祭司著對素祭中提出一把，做紀念，燒佇壇頂，然後互婦仁人飲此個水。
NUM|5|27||已經互婦仁人飲彼個水，伊若受染垃墋，得罪伊的丈夫，此個致到咒詛的水欲入伊的內面成做苦，伊的腹肚就欲鼓脹，大腿就欲爛，彼個婦仁人就欲佇伊的百姓中成做咒詛的話柄。
NUM|5|28||若婦仁人無受拍垃墋，實在是清氣，就免受災禍，閣欲懷孕。
NUM|5|29||「某已經受丈夫的約束若有行錯染著垃墋，這就是僥疑的例，
NUM|5|30||抑是人生出僥疑的心，來僥疑伊的某。就著互伊的某徛佇耶和華的面前，祭司就著給伊盡此個例來行。
NUM|5|31||按呢查甫人就無罪，婦仁人著擔當家己的罪。」
NUM|6|1||耶和華吩咐摩西講：
NUM|6|2||「你著吩咐以色列人給怹講：無論男女下特別的願，就是拿細耳人的願，家己分別歸互耶和華。
NUM|6|3||伊就著離開酒及厚酒，也呣通飲甚麼酒的醋及厚酒的醋；呣通飲甚麼葡萄的汁，也呣通食青的葡萄及乾的葡萄。
NUM|6|4||佇一切家己分別的日，見若葡萄樹所出的，對核到皮，攏呣通食。
NUM|6|5||「佇伊下願家己分別許個日，呣通互剃頭刀到伊的頭殼，到伊家己分別歸互耶和華的日滿，伊著做聖，出在伊的頭毛發長。
NUM|6|6||佇伊家己分別歸耶和華許個日，呣通倚近身屍。
NUM|6|7||伊的老父抑是老母抑是兄弟抑是姊妹死的時，伊呣通為著怹互家己無清氣，因為伊家己分別歸上帝的憑據是佇伊的頭殼。
NUM|6|8||佇伊家己分別許個日伊是歸佇耶和華做聖。
NUM|6|9||「若佇伊的身邊忽然有人死，致到染著伊家己分別的頭殼，就伊著佇家己清氣的日，剃頭，就是佇第七日剃伊。
NUM|6|10||第八日，伊著用二隻鳩鵻抑是二隻鴿仔子帶到會幕門口，交代祭司。
NUM|6|11||祭司著獻一隻做贖罪祭，一隻做燒祭，給伊贖罪因為伊對身屍來有罪，閣著佇彼日互伊的頭殼做聖。
NUM|6|12||伊著閣用伊分別的日分別來歸耶和華，閣著牽一隻未滿年的羊牨仔做補過失的祭；總是以前的日無算數，因為伊的家己分別已經受染垃墋。
NUM|6|13||「拿細耳人家己分別的日已經滿彼個例就是按呢：人著導伊到會幕的門口，
NUM|6|14||伊著將伊的禮物獻互耶和華，就是一隻無瑕疵、未滿年的綿羊牨仔做燒祭，一隻無瑕疵、未滿年的綿羊母仔做贖罪祭，及一隻無瑕疵的綿羊牨做謝恩的祭，
NUM|6|15||閣一筐的無酵餅就是調和油幼麵粉做的餅，及抹油無酵的薄餅，以及伊的素祭及灌奠的祭。
NUM|6|16||祭司著提諸個到耶和華的面前來獻彼人的贖罪祭及燒祭；
NUM|6|17||伊也著將彼隻羊牨及彼筐無酵餅獻互耶和華做謝恩的祭，祭司也著續獻伊的素祭及灌奠。
NUM|6|18||拿細耳人著佇會幕門口剃家己分別的頭，將家己分別的頭毛下佇謝恩祭下面的火頂。
NUM|6|19||拿細耳人剃伊家己分別的頭毛了後，祭司就著取已經煮的羊牨一支前腿，閣對筐仔內提一個無酵餅及一個無酵的薄餅，攏下佇伊的手。
NUM|6|20||祭司著提諸個做搖祭，搖佇耶和華的面前；這及所搖的胸、所舉的腿攏做聖物，歸互祭司。然後拿細耳人通飲酒。
NUM|6|21||「下願的拿細耳人為著伊分別家己所獻的禮物，及伊以外所會得著的，獻互耶和華，就是此個例。伊按呢下願就著照分別家己的例來行。」
NUM|6|22||耶和華吩咐摩西講：
NUM|6|23||「你著吩咐亞倫及伊的子講：恁著按呢給以色列人祝福，對怹講：
NUM|6|24||『願耶和華賜福你，保護你。
NUM|6|25||願耶和華互伊的面的光照你，施恩互你。
NUM|6|26||願耶和華歡喜的面看你，賞賜你平安。』
NUM|6|27||按呢怹欲用我的名下佇以色列人的頂面；我也欲賜福怹。」
NUM|7|1||摩西起會幕明白，就用油抹伊，分別伊做聖，閣將其中的器具及壇，及伊的器具，攏抹伊，分別伊做聖。
NUM|7|2||彼日，以色列的眾首領，就是怹逐族的族長，攏來奉獻。怹就是逐支派的首領，管理許個過算的人。
NUM|7|3||怹用怹的禮物送到耶和華的面前，就是六張有遮蓋的車及十二隻牛牨。每二個首領一張車，逐個首領一隻牛。怹將諸個攏帶到會幕前。
NUM|7|4||耶和華吩咐摩西講：
NUM|7|5||「你著對怹收來，通做會幕的路用，將許個互利未人各照怹所做的工。」
NUM|7|6||對按呢摩西就收車及牛，交互利未人，
NUM|7|7||將二張車，四隻牛，交革順的子孫照怹所做的工，
NUM|7|8||閣將四張車，八隻牛，交互米拉利的子孫照怹所做的工；怹攏互祭司亞倫的子以他瑪管轄。
NUM|7|9||總是車及牛無交互哥轄的子孫；因為聖所的工屬佇怹，用肩頭扛伊。
NUM|7|10||用油抹壇的日，首領攏來行獻壇的禮，逐個首領就佇壇前獻怹的禮物。
NUM|7|11||耶和華給摩西講：「諸個首領獻禮物，逐個著佇伊的日來獻來行獻壇的禮。」
NUM|7|12||頭一日獻禮物的是屬猶大的支派亞米拿達的子拿順。
NUM|7|13||伊的禮物是：一個銀盤，重一百三十舍客勒，一個銀碗，重七十舍客勒，攏是照聖所的舍客勒，此二個貯滿調和油的幼麵粉做素祭；
NUM|7|14||一個金甌，重十舍客勒，貯香滿滿；
NUM|7|15||一隻牛牨仔，一隻綿羊牨，一隻未滿年的羊牨仔做燒祭；
NUM|7|16||一隻山羊牨做贖罪祭；
NUM|7|17||二隻牛牨，五隻綿羊牨，五隻山羊牨，五隻未滿年的羊牨仔做謝恩祭。諸個是亞米拿達的子拿順的禮物。
NUM|7|18||第二日以薩迦的首領、蘇押的子拿坦業來獻。
NUM|7|19||伊所獻的禮物就是：一個銀盤，重一百三十舍客勒，一個銀碗，重七十舍客勒，攏是照聖所的舍客勒，此二個貯滿調和油的幼麵粉做素祭；
NUM|7|20||一個金甌，重十舍客勒，貯香滿滿；
NUM|7|21||一隻牛牨仔，一隻綿羊牨，一隻未滿年的羊牨仔做燒祭；
NUM|7|22||一隻山羊牨做贖罪祭；
NUM|7|23||二隻牛牨，五隻綿羊牨，五隻山羊牨，五隻未滿年的羊牨仔做謝恩祭。諸個是蘇押的子拿坦業的禮物。
NUM|7|24||第三日是西布倫子孫的首領、希倫的子以利押。
NUM|7|25||伊的禮物就是：一個銀盤，重一百三十舍客勒，一個銀碗，重七十舍客勒，攏是照聖所的舍客勒，此二個貯滿調和油的幼麵粉做素祭；
NUM|7|26||一個金甌，重十舍客勒，貯香滿滿；
NUM|7|27||一隻牛牨仔，一隻綿羊牨，一隻未滿年的羊牨仔做燒祭；
NUM|7|28||一隻山羊牨做贖罪祭；
NUM|7|29||二隻牛牨，五隻綿羊牨，五隻山羊牨，五隻未滿年的羊牨仔做謝恩祭。諸個是希倫的子以利押的禮物。
NUM|7|30||第四日是流便子孫的首領、示丟珥的子以利蓿。
NUM|7|31||伊的禮物就是：一個銀盤，重一百三十舍客勒，一個銀碗，重七十舍客勒，攏是照聖所的舍客勒，此二個貯滿調和油的幼麵粉做素祭；
NUM|7|32||一個金甌，重十舍客勒，貯香滿滿；
NUM|7|33||一隻牛牨仔，一隻綿羊牨，一隻未滿年的羊牨仔做燒祭；
NUM|7|34||一隻山羊牨做贖罪祭；
NUM|7|35||二隻牛牨，五隻綿羊牨，五隻山羊牨，五隻未滿年的羊牨仔做謝恩祭。諸個是示丟珥的子以利蓿的禮物。
NUM|7|36||第五日是西緬子孫的首領、蘇利沙代的子示路蔑。
NUM|7|37||伊的禮物就是：一個銀盤，重一百三十舍客勒，一個銀碗，重七十舍客勒，攏是照聖所的舍客勒，此二個貯滿調和油的幼麵粉做素祭；
NUM|7|38||一個金甌，重十舍客勒，貯香滿滿；
NUM|7|39||一隻牛牨仔，一隻綿羊牨，一隻未滿年的羊牨仔做燒祭；
NUM|7|40||一隻山羊牨做贖罪祭；
NUM|7|41||二隻牛牨，五隻綿羊牨，五隻山羊牨，五隻未滿年的羊牨仔做謝恩祭。諸個是蘇利沙代的子示路蔑的禮物。
NUM|7|42||第六日是迦得子孫的首領、丟珥的子以利雅薩。
NUM|7|43||伊的禮物就是：一個銀盤，重一百三十舍客勒，一個銀碗，重七十舍客勒，攏是照聖所的舍客勒，此二個貯滿調和油的幼麵粉做素祭；
NUM|7|44||一個金甌，重十舍客勒，貯香滿滿；
NUM|7|45||一隻牛牨仔，一隻綿羊牨，一隻未滿年的羊牨仔做燒祭；
NUM|7|46||一隻山羊牨做贖罪祭；
NUM|7|47||二隻牛牨，五隻綿羊牨，五隻山羊牨，五隻未滿年的羊牨仔，做謝恩祭。諸個是丟珥的子以利雅薩的禮物。
NUM|7|48||第七日是以法蓮子孫的首領、亞米忽的子以利沙瑪。
NUM|7|49||伊的禮物就是：一個銀盤，重一百三十舍客勒，一個銀碗，重七十舍客勒，攏是照聖所的舍客勒，此二個貯滿調和油的幼麵粉做素祭；
NUM|7|50||一個金甌，重十舍客勒，貯香滿滿；
NUM|7|51||一隻牛牨仔，一隻綿羊牨，一隻未滿年的羊牨仔做燒祭；
NUM|7|52||一隻山羊牨做贖罪祭；
NUM|7|53||二隻牛牨，五隻綿羊牨，五隻山羊牨，五隻未滿年的羊牨仔做謝恩祭。諸個是亞米忽的子以利沙瑪的禮物。
NUM|7|54||第八日是瑪拿西子孫的首領、比大蓿的子迦瑪列。
NUM|7|55||伊的禮物就是：一個銀盤，重一百三十舍客勒，一個銀碗，重七十舍客勒，攏是照聖所的舍客勒，此二個貯滿調和油的幼麵粉做素祭；
NUM|7|56||一個金甌，重十舍客勒，貯香滿滿；
NUM|7|57||一隻牛牨仔，一隻綿羊牨，一隻未滿年的羊牨仔做燒祭；
NUM|7|58||一隻山羊牨做贖罪祭；
NUM|7|59||二隻牛牨，五隻綿羊牨，五隻山羊牨，五隻未滿年的羊牨仔做謝恩祭。諸個是比大蓿的子迦瑪列的禮物。
NUM|7|60||第九日是便雅憫子孫的首領、基多尼的子亞比但。
NUM|7|61||伊的禮物就是：一個銀盤，重一百三十舍客勒，一個銀碗，重七十舍客勒，攏是照聖所的舍客勒，此二個貯滿調和油的幼麵粉做素祭；
NUM|7|62||一個金甌，重十舍客勒，貯香滿滿；
NUM|7|63||一隻牛牨仔，一隻綿羊牨，一隻未滿年的羊牨仔做燒祭；
NUM|7|64||一隻山羊牨做贖罪祭；
NUM|7|65||二隻牛牨，五隻綿羊牨，五隻山羊牨，五隻未滿年的羊牨仔做謝恩祭。諸個是基多尼的子亞比但的禮物。
NUM|7|66||第十日是但子孫的首領、亞米沙代的子亞希以謝。
NUM|7|67||伊的禮物就是：一個銀盤，重一百三十舍客勒，一個銀碗，重七十舍客勒，攏是照聖所的舍客勒，此二個貯滿調和油的幼麵粉做素祭；
NUM|7|68||一個金甌，重十舍客勒，貯香滿滿；
NUM|7|69||一隻牛牨仔，一隻綿羊牨，一隻未滿年的羊牨仔做燒祭；
NUM|7|70||一隻山羊牨做贖罪祭；
NUM|7|71||二隻牛牨，五隻綿羊牨，五隻山羊牨，五隻未滿年的羊牨仔做謝恩祭。諸個是亞米沙代的子亞希以謝的禮物。
NUM|7|72||第十一日是亞設子孫的首領、俄蘭的子帕結。
NUM|7|73||伊的禮物就是：一個銀盤，重一百三十舍客勒，一個銀碗，重七十舍客勒，攏是照聖所的舍客勒，此二個貯滿調和油的幼麵粉做素祭；
NUM|7|74||一個金甌，重十舍客勒，貯香滿滿；
NUM|7|75||一隻牛牨仔，一隻綿羊牨，一隻未滿年的羊牨仔做燒祭；
NUM|7|76||一隻山羊牨做贖罪祭；
NUM|7|77||二隻牛牨，五隻綿羊牨，五隻山羊牨，五隻未滿年的羊牨仔做謝恩祭。諸個是俄蘭的子帕結的禮物。
NUM|7|78||第十二日是拿弗他利子孫的首領、以南的子亞希拉。
NUM|7|79||伊的禮物就是：一個銀盤，重一百三十舍客勒，一個銀碗，重七十舍客勒，攏是照聖所的舍客勒，此二個貯滿調和油的幼麵粉做素祭；
NUM|7|80||一個金甌，重十舍客勒，貯香滿滿；
NUM|7|81||一隻牛牨仔，一隻綿羊牨，一隻未滿年的羊牨仔做燒祭；
NUM|7|82||一隻山羊牨做贖罪祭；
NUM|7|83||二隻牛牨，五隻綿羊牨，五隻山羊牨，五隻未滿年的羊牨仔做謝恩祭。諸個是以南的子亞希拉的禮物。
NUM|7|84||用油抹壇的日，以色列諸個首領伊著行獻壇的禮所獻的就是：銀盤十二個，銀碗十二個，金甌十二個；
NUM|7|85||逐個銀盤重一百三十舍客勒，逐個碗重七十舍客勒。一切器具的銀，照聖所的舍客勒，共有二千四百舍客勒。
NUM|7|86||十二個金甌貯香滿滿，照聖所的舍客勒，逐個甌重十舍客勒，諸個甌的金重共一百二十舍客勒。
NUM|7|87||做燒祭的精牲，共牛牨十二隻，羊牨十二隻，未滿年的羊牨仔十二隻，及同獻的素祭做贖罪祭的山羊牨十二隻；
NUM|7|88||做謝恩祭的精牲，共牛牨二十四隻，綿羊牨六十隻，山羊牨六十隻未滿年的羊牨仔六十隻。諸個就是用油抹壇了後，為著行獻壇的禮所獻的。
NUM|7|89||摩西入會幕欲及耶和華講話的時，聽見法櫃施恩所的頂面、二個𠼻𡀔兵的中間及伊講話的聲，就是耶和華及伊講。
NUM|8|1||耶和華吩咐摩西講：
NUM|8|2||「你吩咐亞倫給伊講：你點燈的時，七盞燈攏著照光燈台前。」
NUM|8|3||亞倫照按呢行。點燈照光佇燈台前，是照耶和華命令摩西的。
NUM|8|4||此個燈台的做法是用金拍的，連伊的座及伊的花攏是拍的。摩西製造燈台，是照耶和華所指示的款式。
NUM|8|5||耶和華吩咐摩西講：
NUM|8|6||「你著對以色列人的中間揀出利未人，互怹清氣。
NUM|8|7||互怹清氣著按呢行：用除去罪的水灑佇怹身軀，閣教怹用剃頭刀剃通身軀，洗衣服，清氣本身。
NUM|8|8||後來怹著取一隻牛牨仔，及伊的素祭，就是調和油的幼麵粉；你著另外取一隻牛牨仔做贖罪祭。
NUM|8|9||你著導利未人到會幕前，聚集以色列族的全會。
NUM|8|10||閣導利未人到耶和華的面前，以色列人著按手佇利未人的頂面。
NUM|8|11||亞倫著獻利未人佇耶和華的面前，做以色列人的搖祭，互怹通做服事耶和華的工。
NUM|8|12||利未人著按手佇許個牛牨仔的頭殼頂；你著獻一隻做贖罪祭，閣獻一隻做燒祭，互耶和華，給利未人贖罪。
NUM|8|13||你著互利未人徛佇亞倫及伊的子的面前，獻怹做搖祭互耶和華。
NUM|8|14||「按呢，你著對以色列人分別利未人，就利未人欲歸佇我。
NUM|8|15||此霎了後利未人著入去做會幕的工，你著互怹清氣，獻怹做搖祭；
NUM|8|16||因為怹是對以色列中完全歸我者，我揀怹屬佇我，來替一切頭胎的就是以色列人的頭上者。
NUM|8|17||因為以色列中一切頭上生者，或是人或是精牲，攏是我的。我佇埃及地拍死一切頭上生的彼日，已經分別怹做聖，歸佇我。
NUM|8|18||我揀利未人替以色列人一切頭上生者。
NUM|8|19||我對以色列人中揀利未人賞賜亞倫及伊的子孫，通替以色列人做會幕的差用，閣為以色列人贖罪，免得以色列人倚近聖所的時，有災禍到以色列人的中間。」
NUM|8|20||摩西、亞倫，及以色列人全會就對利未人按呢行。見若耶和華論起利未人所命令摩西的，以色列人就對怹按呢行。
NUM|8|21||對按呢利未人清氣家己，除去罪，洗怹的衣服；亞倫將怹獻做搖祭佇耶和華的面前，亞倫閣為怹贖罪，來清氣怹。
NUM|8|22||然後利未人入去，佇亞倫及伊的子的面前，佇會幕中做怹的工。耶和華論利未人來命令摩西的，以色列人就按呢對怹行。
NUM|8|23||耶和華吩咐摩西講：
NUM|8|24||「論利未人是按呢：對二十五歲以上，怹著來會幕，做差用。
NUM|8|25||到五十歲就停工，無閣做差用，
NUM|8|26||獨獨著佇會幕，及怹的兄弟相及伺候，守所交代的，無閣做工論到所交代利未人的。你著對怹按呢行。」
NUM|9|1||出埃及二年正月，耶和華佇西奈曠野命令摩西講：
NUM|9|2||「以色列人應該佇定著的日期守pôaⁿ過節，
NUM|9|3||佇本月十四日黃昏的時，恁著佇所定著的日守伊，照伊一切的律例一切的法度來守伊。」
NUM|9|4||對按呢摩西吩咐以色列人守pôaⁿ過節。
NUM|9|5||正月十四日黃昏的時，怹就佇西奈的曠野，守pôaⁿ過節。見若耶和華所命令摩西的，以色列人攏照按呢行。
NUM|9|6||有幾若人互人的身屍染垃墋，bē會佇彼日守pôaⁿ過節。當彼日怹到摩西、亞倫的面前，
NUM|9|7||許個人給怹講：「阮因為互人的身屍染垃墋，啥事阻擋阮、bē通佇以色列中佇所定著的日期獻禮物互耶和華啊？」
NUM|9|8||摩西給怹講：「恁徛啲聽候，我欲聽耶和華怎樣吩咐恁。」
NUM|9|9||耶和華吩咐摩西講：
NUM|9|10||「你著吩咐以色列人講：或是恁抑是恁的後裔的中間，若有人互身屍染垃墋，抑是遠遠佇路裡，猶原著守耶和華的pôaⁿ過節。
NUM|9|11||怹著佇二月十四日黃昏的時，來守伊。參無酵餅及苦菜來食。
NUM|9|12||呣通留一點仔到隔早起；羊仔的骨一支也呣通拍折。怹著照pôaⁿ過節諸個律例來守伊。
NUM|9|13||總是人若清氣也呣是佇路中若家己推辭呣守pôaⁿ過節，著對伊的百姓中剪除彼個人；因為伊佇所定著的日無獻禮物互耶和華，彼人著擔當伊的罪。
NUM|9|14||若有外人寄腳佇恁中間，愛守耶和華的pôaⁿ過節，伊著照pôaⁿ過節的律例法度來行，出外人及本地人，著同一個律例來行。」
NUM|9|15||起會幕彼日，有雲遮伊的會幕，就是證據的布棚；對下昏到早起，有親像火的款式，蓋佇會幕。
NUM|9|16||常常是按呢，雲遮伊，暝時親像火的款式。
NUM|9|17||雲對布棚收上去，以色列人就起身；雲停的所在，以色列人就紮營佇遐。
NUM|9|18||以色列人照耶和華的命令起身，也照耶和華的命令安營。雲停佇會幕頂的時，怹猶原安營佇遐。
NUM|9|19||雲佇會幕頂停多多日，以色列人就守耶和華所交代的無起身。
NUM|9|20||有時雲佇會幕頂幾若日，怹照耶和華的命令猶原安營佇遐，也照耶和華的命令起身。
NUM|9|21||有時雲遮啲對下昏到早起；早起時雲收上去，怹就起身。無論日時暝時，雲收上去，怹就起身。
NUM|9|22||雲停佇會幕，無論是二日，是一月日，是一年，以色列人猶原安營佇遐無起身；總是雲收上去，怹就起身。
NUM|9|23||怹趁耶和華的命令安營，也趁耶和華的命令起身。怹守耶和華所交代的，攏照耶和華託摩西所命令的。
NUM|10|1||耶和華吩咐摩西講：
NUM|10|2||「你著用銀拍二支號頭，用拍的法來做，互你用來聚集會眾，也互逐營起身。
NUM|10|3||歕許個的時，全會眾人著到你遐，聚集佇會幕門口。
NUM|10|4||若干單歕一支，眾首領，就是以色列的族長，著聚集到你遐。
NUM|10|5||歕大聲的時，東旁所安的營攏著起身。
NUM|10|6||第二擺歕大聲的時，南旁所安的營著起身。怹欲起身，的確歕大聲。
NUM|10|7||若欲聚集會眾，恁著歕號頭，總是呣通歕大聲。
NUM|10|8||亞倫的子孫做祭司的著歕許個號頭；這欲做恁代代永遠的例。
NUM|10|9||恁佇本地，及欺壓恁的對敵交戰，就著用號頭歕大聲，就佇耶和華──恁的上帝的面前得著紀念，也欲得著救脫離恁的對敵。
NUM|10|10||也佇恁快樂的日及節期，及月的初一，是佇恁獻燒祭及謝恩祭的時，也著歕號頭，這攏欲佇恁的上帝的面前做紀念。我是耶和華──恁的上帝。」
NUM|10|11||第二年二月二十日，雲對證據的會幕收上去。
NUM|10|12||以色列人就照怹的路站起身，離開西奈的曠野，雲停佇巴蘭的曠野。
NUM|10|13||這是怹照耶和華託摩西所命令的，頭一擺起身。
NUM|10|14||照怹的軍隊做頭起身的是猶大族的營的大旗。軍隊的統領是亞米拿達的子拿順。
NUM|10|15||以薩迦支派軍隊的統領是蘇押的子拿坦業。
NUM|10|16||西布倫的支派軍隊的統領是希倫的子以利押。
NUM|10|17||會幕就拆起來，扛會幕的革順的子孫及米拉利的子孫起身行。
NUM|10|18||照伊的軍隊流便營的大旗起身。伊的軍隊的統領是示丟珥的子以利蓿。
NUM|10|19||西緬支派軍隊的統領是蘇利沙代的子示路蔑。
NUM|10|20||迦得支派軍隊的統領是丟珥的子以利雅薩。
NUM|10|21||哥轄人扛聖物的起身行。怹未到的代先，許個人會幕已經搭好。
NUM|10|22||照伊的軍隊以法蓮營的大旗起身，伊的軍隊的統領是亞米忽的子以利沙瑪。
NUM|10|23||瑪拿西支派軍隊的統領是比大蓿的子迦瑪列。
NUM|10|24||便雅憫支派軍隊的統領是基多尼的子亞比但。
NUM|10|25||做諸個營的路尾隊的是但的營的大旗，照伊的軍隊起身。伊的軍隊的統領是亞米沙代的子亞希以謝。
NUM|10|26||亞設支派軍隊的統領是俄蘭的子帕結。
NUM|10|27||拿弗他利支派軍隊的統領是以南的子亞希拉。
NUM|10|28||以色列人照伊的軍隊起身，伊的隊伍就是按呢。
NUM|10|29||摩西對伊的外戚米甸人流珥的子何巴講：「阮欲去耶和華所曾講：『我用伊賞賜恁的地。』請你及阮來去，阮欲好款待你，因為耶和華已經應允賜福氣互以色列人。」
NUM|10|30||伊應講：「我呣去；我欲倒去我的本地本族遐。」
NUM|10|31||摩西講：「求你呣通離開阮；因為你知阮佇曠野著怎樣紮營，你通做阮的目睭。
NUM|10|32||你若欲及阮去，見若耶和華所互阮的福氣，阮也的確按呢互你。」
NUM|10|33||怹離開耶和華的山，起身行三日的路站；耶和華的約櫃佇頭前行三日的路站，給怹尋安息的所在。
NUM|10|34||怹撤營起身，日時耶和華的雲佇怹的頂面。
NUM|10|35||約櫃起身的時，摩西就講：「耶和華啊，求你起來！願你的對敵四散！願怨恨你的人佇你的面前逃走！」
NUM|10|36||約櫃停的時，伊就講：「耶和華啊，求你倒來到以色列千千萬萬人的中間！」
NUM|11|1||眾百姓耦耦唸，怹的歹話到耶和華的耳孔。耶和華聽見就大受氣，耶和華的火𤏸佇怹中間，燒佇營的邊角。
NUM|11|2||百姓對摩西哀求，摩西祈求耶和華，彼個火就熄。
NUM|11|3||彼所在就叫做他備拉，因為耶和華的火燒佇怹中間。
NUM|11|4||怹中間雜色人大興起貪慾的心；以色列人閣啼哭講：「是誰互阮肉通食啊？
NUM|11|5||阮記得，佇埃及的時食魚免錢，也記得有黃瓜、西瓜、韭菜、蔥仔、蒜仔。
NUM|11|6||今阮的精力枯焦無半項物，除嗎哪以外，佇阮的目睭前的無別項物。」（
NUM|11|7||此個嗎哪親像莞荽仁，款式親像真珠的款。
NUM|11|8||百姓四界行拾伊，有的用磨磨伊，有的用臼舂伊，佇鼎裡煏做餅，滋味親像調和油的食物。
NUM|11|9||暝時露水落佇營中，嗎哪也隨伊落。）
NUM|11|10||摩西聽見百姓的逐家逐人佇家己的布棚門口啲啼哭。耶和華大受氣，摩西也無歡喜。
NUM|11|11||摩西對耶和華講：「你啥事歹款待你的奴僕？我怎樣無佇你的面前得著恩典，你竟然用諸個百姓的擔下佇我的身上？
NUM|11|12||諸個百姓豈是我懷孕的，豈是我生的嗎？你竟然對我講：『抱怹佇胸前，親像養飼囝仔的老父抱食奶的嬰仔，到佇你咒誓賞賜怹的祖公的地。』
NUM|11|13||我欲對叨落得著肉互諸個百姓？因為怹攏對我啼哭講：『你著用肉互阮，互阮通食！』
NUM|11|14||諸個百姓的擔甚重，我家己擔當bē起。
NUM|11|15||你若按呢款待我，我若佇你的面前得著恩典，求你即時給我刣死，免互我看見本身的苦情。」
NUM|11|16||耶和華對摩西講：「你著聚集以色列的長老七十人來我遮，就是你所知做百姓的長老及官長的，導怹到會幕，互怹及你徛佇遐。
NUM|11|17||我欲降臨佇遐，及你講話，也欲將降落佇你頂面的神也降落佇怹，怹就及你相及擔當百姓的擔，免得你家己擔當。
NUM|11|18||也著給百姓講：『恁著互家己做聖，備辦明仔日通食肉，因為恁有啼哭互耶和華聽見講：是誰互阮食肉！因為阮佇埃及真好。所以耶和華欲互恁肉，互恁通食。
NUM|11|19||恁呣是食一日、二日、五日、十日、二十日，
NUM|11|20||欲食到一月日滿，到肉對恁的鼻孔出來，互恁厭惡，因為恁棄拺踮佇恁中間的耶和華，佇伊的面前啼哭講：阮啥事出埃及啊！』」
NUM|11|21||摩西講：「諸個及我踮的百姓、步行的大人有六十萬，也你講：『我欲互怹食肉，互怹通食到一月日滿。』
NUM|11|22||豈欲為怹刣羊群牛群，互怹食夠額？抑是為著怹聚集海內所有的魚，互怹食夠額嗎？」
NUM|11|23||耶和華對摩西講：「耶和華的手豈是短嗎？今你欲看我的話對你應驗抑無。」
NUM|11|24||摩西出去，將耶和華的話給百姓講，也招集百姓的長老七十人，互怹徛佇布棚的四圍。
NUM|11|25||耶和華佇雲中降臨，對摩西講話，將降落佇伊頂面的神也降落佇七十個長老。神臨到怹的時，怹就講先知的話，以後就無閣講。
NUM|11|26||總是有二人猶原佇營內，一個名叫伊利達，一個名叫米達。怹也記名在內，總是無到布棚遐。神臨到怹，怹就佇營內講先知的話。
NUM|11|27||有一個少年人走來給摩西講：「伊利達、米達佇營內講先知的話。」
NUM|11|28||跟隨摩西的，嫩的子約書亞，就是受揀的一人，講：「請我的主摩西禁止怹。」
NUM|11|29||摩西對伊講：「你替我妒忌嗎？願耶和華的百姓攏做先知！耶和華用伊的神降落佇怹的頂面！」
NUM|11|30||摩西及以色列的長老就倒去營內。
NUM|11|31||有風對耶和華出，將鵪鶉對海裡吹來，墜落佇營邊；此旁約略一日的路站，彼旁約略一日的路站，佇營的四圍遍遍是，離地約略有二肘。
NUM|11|32||百姓起來，通日通暝，及隔日的通日，掠鵪鶉；極少的也掠十賀梅珥，為本身排列佇營的四圍。
NUM|11|33||肉佇怹的嘴齒猶食未了，耶和華就對百姓發受氣，耶和華降大災禍來拍百姓。
NUM|11|34||彼個所在號名叫基博羅哈他瓦，因為佇遐埋葬貪慾的百姓。
NUM|11|35||百姓對基博羅哈他瓦行到哈洗錄，就踮佇哈洗錄。
NUM|12|1||米利暗及亞倫嫌摩西為著伊所娶古實的查某子。因為摩西曾娶古實人的查某子做某，怹講：
NUM|12|2||「耶和華豈單單及摩西講話，豈也無及阮講話嗎？」此個話耶和華聽見。（
NUM|12|3||彼個摩西做人極其溫柔，贏過世上的眾人。）
NUM|12|4||耶和華忽然對摩西、亞倫、米利暗講：「恁三人出來，到會幕遮。」怹三人就出來。
NUM|12|5||耶和華佇雲柱中降臨，徛佇布棚門口，召亞倫及米利暗，怹二人就出來。
NUM|12|6||伊講：「著聽我的話：恁中間若有先知，我──耶和華欲用異象互怹識我，佇眠夢中及怹講話。
NUM|12|7||我的奴僕摩西呣是按呢；伊盡忠佇我的全家。
NUM|12|8||我欲面對面及伊講話，就是明明講，無用猜語，閣伊欲看見耶和華的形容。恁嫌我的奴僕摩西，啥事無驚啊？」
NUM|12|9||耶和華受氣怹就去。
NUM|12|10||雲對布棚頂徙開，看啊，米利暗癩[疒哥]親像雪。亞倫看米利暗，看啊，伊是癩[疒哥]，
NUM|12|11||亞倫對摩西講：「我的主啊，求你莫得因為阮的愚戇犯罪，將此個罪歸佇阮。
NUM|12|12||求你呣通互伊親像已經死，才對老母的胎出、肉已經爛一半。」
NUM|12|13||摩西就哀求耶和華講：「上帝啊，求你醫好伊！」
NUM|12|14||耶和華對摩西講：「設使伊的老父呸涎佇伊的面，伊豈無見誚七日嗎？今著給伊關佇營外七日，然後才通導伊入來。」
NUM|12|15||對按呢關米利暗佇營外七日。百姓無起身，聽候米利暗閣入來。
NUM|12|16||後來百姓對哈洗錄起身，佇巴蘭的曠野安營。
NUM|13|1||耶和華吩咐摩西講：
NUM|13|2||「你著差人去偷看我所賜互以色列人的迦南地，著對怹祖公逐支派中差一人，攏是佇怹中間做首領的。」
NUM|13|3||摩西就照耶和華的命令對巴蘭的曠野差怹去；怹攏是以色列人的族長。
NUM|13|4||怹的名記佇下底：屬流便的支派撒刻的子沙某亞。
NUM|13|5||屬西緬的支派何利的子沙法。
NUM|13|6||屬猶大的支派耶孚尼的子迦勒。
NUM|13|7||屬以薩迦的支派約色的子以迦。
NUM|13|8||屬以法蓮的支派嫩的子何西阿。
NUM|13|9||屬便雅憫的支派拉孚的子帕提。
NUM|13|10||屬西布倫的支派梭底的子迦疊。
NUM|13|11||約瑟的子孫，屬瑪拿西的支派蘇西的子迦底。
NUM|13|12||屬但的支派基瑪利的子亞米利。
NUM|13|13||屬亞設的支派米迦勒的子西帖。
NUM|13|14||屬拿弗他利的支派縛西的子拿比。
NUM|13|15||屬迦得的支派瑪基的子臼利。
NUM|13|16||諸個就是摩西所差去、偷看彼個地的人的名。摩西就稱嫩的子何西阿做約書亞。
NUM|13|17||摩西差怹去偷看迦南地，對怹講：「恁對此個南方上去續peh上怹的山，
NUM|13|18||看彼個地怎樣，其中所徛的百姓是強抑是弱，是少抑是多，
NUM|13|19||所徛起的地是甚麼款是好抑是歹，所徛的所在甚麼款是營盤抑是堅固的城。
NUM|13|20||閣看彼個地土怎樣，是肥抑是瘦，彼中間有樹木抑無。恁著好膽，將彼所在的果子帶寡仔來。」（彼時抵仔是葡萄起頭熟的時。）
NUM|13|21||怹就去偷看彼個地，對尋的曠野到利合，到入哈馬的路口。
NUM|13|22||怹對南方上去，到希伯崙；佇遐有亞納族的人亞希幔、示篩、撻買。（希伯崙城起造比埃及的鎖安城卡早七年。）
NUM|13|23||怹到以實各的山谷，對遐剉葡萄樹一支，頂面有一葩葡萄，二人用槓仔扛伊，閣帶寡仔石榴及無花果來。（
NUM|13|24||因為以色列人對遐剉一葩葡萄，彼所在才號做以實各的山谷。）
NUM|13|25||怹偷看彼個地，四十日久才倒來，
NUM|13|26||到巴蘭的曠野的加低斯，見摩西、亞倫，及以色列的會眾，回覆怹及全會，閣用彼所在的果子互怹看；
NUM|13|27||閣給伊講：「阮到你所差阮去的地，果然是流奶及蜜的地；這就是彼個地的果子。
NUM|13|28||總是彼所在的百姓勇壯，城也堅固闊大，阮佇遐也看見亞衲族。
NUM|13|29||亞瑪力人踮佇南方；赫人、耶布斯人、亞摩利人踮佇山地；迦南人踮佇海邊及約但河邊。」
NUM|13|30||迦勒佇摩西的面前安慰百姓，講：「咱著立刻上去來得著彼所在！咱有夠額的力會卡贏怹。」
NUM|13|31||獨獨許個及伊上去的人講：「咱bē會上去攻擊許個百姓，因為怹比咱卡勇壯。」
NUM|13|32||怹許個人論所偷看的地，對以色列人報歹消息，講：「阮所經過、偷看的地是吞食許個徛起的百姓的地，阮佇遐所看見的百姓攏真大漢。
NUM|13|33||阮佇遐看見亞納族人，就是大漢人；怹是大漢人的後裔。照阮看，家己親像草蜢；照怹看，阮也是按呢。」
NUM|14|1||會眾就出聲大喉叫；彼暝百姓攏啼哭。
NUM|14|2||以色列人哀怨摩西、亞倫；會眾對怹講：「呣值著阮死佇埃及地，呣值著死佇此曠野。
NUM|14|3||耶和華啥事導阮到此所在，互阮倒佇刀下啊？阮的某及子欲受掠。阮倒去埃及豈無卡好嗎？」
NUM|14|4||怹相及講：「咱著立一個首領倒去埃及！」
NUM|14|5||摩西、亞倫就仆落佇以色列全會眾人的面前。
NUM|14|6||偷看地的人的中間，嫩的子約書亞及耶孚尼的子迦勒拆裂怹的衫，
NUM|14|7||對以色列全會講：「阮所經過、偷看的地是極好的地。
NUM|14|8||耶和華若歡喜咱，就欲導咱到彼個地，將地賞賜咱；彼個地是流奶及蜜的地。
NUM|14|9||總是恁呣通背叛耶和華，也莫得驚彼所在的百姓；因為怹是做咱的食物，閣致蔭怹的已經離開怹。閣有耶和華及咱佇啲，呣免驚怹！」
NUM|14|10||總是全會講：「用石頭擲死怹。」耶和華的榮光佇會幕向以色列人出現。
NUM|14|11||耶和華對摩西講：「此個百姓看輕我欲到底時啊？我佇怹中間行這一切的神蹟，怹猶久呣信我欲到底時？
NUM|14|12||我欲用瘟疫來拍怹，互怹bē得著承接業，互你成做大國，比怹卡強。」
NUM|14|13||摩西對耶和華講：「按呢埃及人欲聽見；因為你用你的權能，導諸個百姓對怹中間上來。
NUM|14|14||怹欲用諸個事給此所在徛起的人講；怹已經聽見耶和華──你佇諸個百姓的中間；因為耶和華你當面互人看見，閣你的雲停佇怹的頂面。你日時佇雲柱中，暝時佇火柱中，佇怹的面前行。
NUM|14|15||今你若刣死諸個百姓，親像刣死一人，許個聽見你的名聲的列國欲議論講：
NUM|14|16||『因為耶和華bē會導諸個百姓入伊對怹咒誓應允的地，所以佇曠野刣死怹。』
NUM|14|17||今求主顯出大權能，照你所曾講的講：
NUM|14|18||『耶和華無快受氣，閣有豐盛的慈愛，赦免罪過過失；決斷無掠有罪的做無罪，的確歸咎伊的罪，對父到子，到三、四代。』
NUM|14|19||求你照你的大慈愛赦免此個百姓的罪，親像你對埃及到今常常赦免怹一樣。」
NUM|14|20||耶和華講：「我照你的話有赦免怹。
NUM|14|21||總是我指我的活命來講，遍地欲充滿耶和華的榮光。
NUM|14|22||因為諸個人有看見我的榮光以及我所行佇埃及及曠野的神蹟，猶久試我十擺，呣聽趁我的話，
NUM|14|23||怹決斷bē得著看見我對怹的列祖所咒誓應允的地。凡若看輕我的，攏bē得著看見；
NUM|14|24||獨獨我的奴僕迦勒，因為伊另外有一個心志，完全隨我，我欲導伊入伊所行到的地；伊的後裔也欲得著彼個地做業。
NUM|14|25||亞瑪力人及迦南人踮佇山谷中，明仔日恁著越倒轉，對紅海的路去曠野。」
NUM|14|26||耶和華吩咐摩西、亞倫講：
NUM|14|27||「諸個歹的會眾對我發出怨言，我吞愞怹欲到底時啊？以色列人哀怨我的怨言，我攏聽見啦。
NUM|14|28||著給怹講，耶和華講：『我指我的活命來講，恁互我聽見的話，我欲照按呢款待恁。
NUM|14|29||恁的身屍欲倒佇此曠野，見若恁中間過算的人照伊的數額，對二十歲以上，對我出怨言的，
NUM|14|30||的確bē得著入我咒誓應允恁徛起的地；獨獨耶孚尼的子迦勒及嫩的子約書亞欲入去。
NUM|14|31||總是恁的囝仔，就是恁所講、欲受掠的，我欲導怹入去，怹就知恁所棄拺彼個地。
NUM|14|32||論到恁，恁的身屍欲倒佇此曠野；
NUM|14|33||恁的子兒欲佇曠野漂流四十年，擔當恁淫行的罪，直到恁的身屍佇曠野消滅。
NUM|14|34||照恁偷看彼個地的日子共四十日，一日抵一年，恁著擔當罪四十年，恁就知我棄拺恁，
NUM|14|35||我──耶和華已經講，我欲按呢款待這一切聚集對敵我的歹會眾；怹欲佇此曠野消滅，死佇遮。』
NUM|14|36||摩西所差、偷看彼個地倒轉來，報彼所在的歹消息，致到全會哀怨伊，
NUM|14|37||許個報彼所在歹消息的人攏抵著瘟疫，死佇耶和華的面前。
NUM|14|38||偷看彼所在的人的中間只有嫩的子約書亞及耶孚尼的子迦勒猶久活啲。
NUM|14|39||摩西將諸個話給以色列的眾人講，百姓就真憂悶。
NUM|14|40||怹早早起來，上去山頂，講：「看啊，阮佇遮，欲上去耶和華所應允的地，因為阮有犯罪。」
NUM|14|41||摩西講：「恁啥事違背耶和華的命令啊？此個事bē會亨通。
NUM|14|42||莫得上去；因為耶和華無佇恁中間，驚了恁互對敵拍敗。
NUM|14|43||因為亞瑪力人及迦南人攏佇遐佇恁的頭前，恁欲倒佇刀下；因為恁越頭無隨耶和華，所以耶和華無欲及恁佇啲。」
NUM|14|44||總是怹自專上山頂，若是耶和華的約櫃及摩西無出營。
NUM|14|45||對按呢亞瑪力人及迦南人徛起佇山裡的攏落來攻擊怹拍敗怹，到佇何珥瑪。
NUM|15|1||耶和華吩咐摩西講：
NUM|15|2||「你著吩咐以色列人，給怹講：恁若到我所賞賜恁徛起的地，
NUM|15|3||若愛對牛群抑羊群獻互耶和華，做火祭，就是燒祭，抑是別號的祭，欲謝願，抑是做歡喜獻的祭，抑是到定著的節期，做芳芳獻互耶和華。
NUM|15|4||彼個獻禮物的逐隻羊仔著配幼的麵粉伊法十份一，及油一欣四份一，調和做素祭。
NUM|15|5||酒也著一欣四份的一，來做灌奠，無論燒祭，抑是別物祭，攏著按呢來獻互耶和華。
NUM|15|6||為著綿羊牨你著備辦幼的麵粉伊法十份二，及油一欣三份一，調和做素祭，
NUM|15|7||閣用酒一欣三份一做灌奠祭，做芳芳來獻互耶和華。
NUM|15|8||你若備辦牛牨仔做燒祭，抑是別號的祭來謝願，抑是做謝恩祭，來獻互耶和華，
NUM|15|9||就是用幼的麵粉伊法十份三，及油半欣，調和做素祭，及牛牨仔相及獻，
NUM|15|10||閣用酒半欣做灌奠的祭，獻互耶和華做芳芳的火祭。
NUM|15|11||「或是為著一隻牛牨，抑是一隻綿羊牨，抑是一隻綿羊仔，抑是山羊仔，攏著按呢做。
NUM|15|12||照恁所備辦的數額，照逐隻的額數攏著按呢做。
NUM|15|13||見若本地人將芳芳的火祭獻互耶和華，攏著按呢做諸個代誌。
NUM|15|14||若有外面人出外佇恁中間，抑是逐世代有人徛起佇恁中間，欲獻火祭芳芳佇耶和華，恁按呢行，怹也著按呢行。
NUM|15|15||論會眾，恁及徛起佇恁中間的出外人攏同一樣的例，做恁逐世代永遠的例，佇耶和華的面前，恁按呢，出外人也著按呢。
NUM|15|16||恁及外面人出外佇恁中間的著同一樣的例，一樣的法度。」
NUM|15|17||耶和華吩咐摩西講：
NUM|15|18||「你著吩咐以色列人給怹講：恁到我所導恁入去彼個地，
NUM|15|19||食彼所在的米糧，就著獻舉祭互耶和華。
NUM|15|20||恁著用起頭熟的麥粉創餅，獻做舉祭；恁舉起，親像舉起五穀場的五穀一樣。
NUM|15|21||恁逐世代著用恁起頭熟的麥粉，做舉祭獻互耶和華。
NUM|15|22||「恁有錯誤的時，無守耶和華所吩咐摩西諸個一切的命令，
NUM|15|23||就是耶和華託摩西一切所命令恁的，對耶和華命令恁的日到佇恁的逐世代，
NUM|15|24||若有錯誤行，會眾也呣知，後來會眾著獻一隻牛牨仔做燒祭，也照法度用伊的素祭及灌奠的祭，相及做芳芳獻互耶和華，閣著獻一隻山羊牨做贖罪的祭。
NUM|15|25||祭司著為以色列人的會眾贖罪，怹就得著赦免，因為這是錯誤。怹也因為怹的錯誤，帶怹的禮物，就是獻互耶和華的火祭及贖罪祭，攏帶到耶和華的面前。
NUM|15|26||以色列人的會眾及寄腳佇怹中間的外人就欲得著赦免，因為此個罪是百姓錯誤犯的。
NUM|15|27||「若有一人錯誤犯罪，伊就著獻未滿年的山羊母做贖罪祭。
NUM|15|28||彼個錯誤行的人佇伊錯誤犯罪的時，祭司著佇耶和華的面前給伊贖罪給伊贖罪，伊就欲得著赦免。
NUM|15|29||以色列中的本地人及寄腳佇怹中間的出外人，若錯誤行甚麼事，著同一個例。
NUM|15|30||總是彼個自專行代誌的，無論是本地人抑是寄腳的，伊褻瀆耶和華，著對伊的百姓中剪除去。
NUM|15|31||因為伊藐視耶和華的話，悖逆伊的命令，彼人著一盡剪除；伊的罪過欲歸佇伊。」
NUM|15|32||以色列人佇曠野的時，抵著一人佇安息日拾柴。
NUM|15|33||許個抵著彼個拾柴的人，帶伊到摩西、亞倫及會眾遐，
NUM|15|34||怹就給伊關禁；因為猶未指明，著怎樣辦伊。
NUM|15|35||耶和華對摩西講：「彼人的確著互伊死；會眾著佇營外用石頭擲伊。」
NUM|15|36||會眾導彼人出營外，用石頭擲伊到死，是照耶和華所命令摩西的。
NUM|15|37||耶和華吩咐摩西講：
NUM|15|38||「你著吩咐以色列人給怹講，互怹代代佇衫仔墘做鬚，閣佇下底邊的鬚頂糽一條藍色的幼帶。
NUM|15|39||欲給恁做鬚，互恁看見通記得耶和華的命令來行伊，免得恁放縱家己的心意、家己的目睭來行淫行，親像恁平素所行的一樣；
NUM|15|40||互恁記得來行我一切的命令，成做聖，歸恁的上帝。
NUM|15|41||「我是耶和華──恁的上帝，導恁出埃及地，欲做恁的上帝。我是耶和華──恁的上帝。」
NUM|16|1||利未的曾孫、哥轄的孫、以斯哈的子可拉，及流便的子孫中以利押的子大坍、亞比蘭，及比勒的子安結一黨，
NUM|16|2||及以色列中的人就是會中的首領二百五十人是有名望受揀召赴會的人，相及起來佇摩西的面前，
NUM|16|3||怹聚集攻擊摩西、亞倫，講：「恁僭權！全會逐人攏是聖，耶和華也佇怹中間，恁啥事自高，pôaⁿ過耶和華的會眾啊？」
NUM|16|4||摩西聽見此個話就仆佇地裡，
NUM|16|5||對可拉及伊的全黨的人講：「到明仔早起，耶和華欲指示甚麼人是屬伊的，甚麼人是聖，就欲互彼人親近伊；伊所揀選的人，欲互怹親近伊。
NUM|16|6||恁著按呢行，可拉及伊的黨著提香爐。
NUM|16|7||明仔日，佇耶和華的面前，用火貯佇彼內面，下香佇彼頂面。耶和華所揀的人，伊欲做聖。恁利未的子孫僭權啦！」
NUM|16|8||摩西閣對可拉講：「利未的子孫啊！恁著聽！
NUM|16|9||以色列的上帝對以色列的會中分別恁，互恁親近伊，辦耶和華會幕的事，也徛佇會眾的面前來做怹的差用。
NUM|16|10||伊閣互你及你攏總的兄弟──利未的子孫──相及親近伊，恁掠這做小可嗎？恁猶久要求祭司的職嗎？
NUM|16|11||所以你及你的黨聚集是啲攻擊耶和華。亞倫是甚麼，恁竟然哀怨伊啊？」
NUM|16|12||摩西差人去叫以利押的子大坍、亞比蘭。怹講：「阮呣上去！
NUM|16|13||你導阮對常常流奶及蜜的地上來，欲佇曠野刣死阮，這豈是小可？你猶久欲家己設立做人君來管轄阮嗎？
NUM|16|14||閣你無影導阮到流奶及蜜的地，也無用田園及葡萄園互阮做業。總無你欲挖諸個人的目睭嗎？阮無欲上去！」
NUM|16|15||摩西受氣到極，對耶和華講：「求你莫得監納怹所獻的。我並無牽怹一隻驢，也無害怹一人。」
NUM|16|16||摩西對可拉講：「你及你的黨許個人，及亞倫，明仔日，攏著來徛佇耶和華的面前；
NUM|16|17||恁逐人帶伊的香爐，共二百五十個，下香佇彼頂面，逐人帶伊的香爐到耶和華的面前。你及亞倫也各帶家己的香爐。」
NUM|16|18||對按呢怹逐人提伊的香爐，貯火佇彼內面，下香佇彼頂面，及摩西、亞倫徛佇會幕門口。
NUM|16|19||可拉招集會眾到會幕門口，攻擊怹；耶和華的榮光顯現佇會眾。
NUM|16|20||耶和華吩咐摩西、亞倫講：
NUM|16|21||「恁著離開此個會中，我通佇一目nih久的中間剿滅怹。」
NUM|16|22||怹就仆佇地裡，講：「上帝啊，賞賜活命互見若有肉體者的上帝啊，一人犯罪，你就欲受氣全會嗎？」
NUM|16|23||耶和華吩咐摩西講：
NUM|16|24||「你著吩咐會眾對怹講：『恁著離開可拉、大坍、亞比蘭布棚的四圍。』」
NUM|16|25||摩西起來，去大坍、亞比蘭遐；以色列的長老也隨伊去。
NUM|16|26||伊吩咐會眾講：「恁著離開諸個歹人的布棚，怹的物件，攏呣通摸，驚了恁也受滅佇怹的罪中。」
NUM|16|27||怹就離開可拉、大坍、亞比蘭布棚的四圍。大坍、亞比蘭及怹的某、怹的子、怹的細子，攏出來，徛佇怹家己的布棚門口。
NUM|16|28||摩西講：「耶和華差我行這一切的事，恁對按呢通知，因為我呣是自專來行。
NUM|16|29||設使諸個人死親像平常人死，怹所抵著親像平常人所抵著，就耶和華無差我。
NUM|16|30||設使耶和華做一項新的事，互地開嘴，將怹及一切屬怹的攏吞落去，互怹活活墜落陰間，恁就知諸個人是藐視耶和華。」
NUM|16|31||諸個話伊抵仔講息，怹下面的地就裂開，地就開嘴，
NUM|16|32||將怹及怹的家眷，以及一切屬可拉的人丁、財物，攏吞落去。
NUM|16|33||許個人及一切屬怹的，攏活活落陰間；地就閣合倚佇怹的頂面，怹就對會中滅無。
NUM|16|34||佇怹四圍的以色列人聽見怹喉叫，就攏逃走，講：「驚了地也給咱吞落去。」
NUM|16|35||閣有火對耶和華遐出，吞滅許個獻香的二百五十人。
NUM|16|36||耶和華吩咐摩西講：
NUM|16|37||「你著吩咐祭司亞倫的子以利亞撒對火中拾許個香爐起來，拍散佇遐的火，因為許個香爐已經是聖。
NUM|16|38||用許個犯罪、害家己的生命的人的香爐，搥做歸片，來安祭壇。因為怹獻佇耶和華的面前，所以是聖的，通互以色列人做鑑戒。」
NUM|16|39||祭司以利亞撒就提許個人所獻的銅爐，搥做歸片，來安祭壇，
NUM|16|40||互以色列人做鑑戒，互外面人呣是屬亞倫的後裔的bē通倚近耶和華來燒香，免得怹親像可拉及伊的黨。這是照耶和華託摩西所命令的。
NUM|16|41||隔日，以色列人全會攏哀怨摩西、亞倫講：「恁害死耶和華的百姓。」
NUM|16|42||會眾聚集攻擊摩西、亞倫的時，向會幕看，看啊，有雲蓋伊，耶和華的榮光顯現。
NUM|16|43||摩西、亞倫就到會幕前。
NUM|16|44||耶和華吩咐摩西講：
NUM|16|45||「恁著離開此個會中，互我通佇一目nih久的中間滅無怹。」怹二人就仆佇地裡。
NUM|16|46||摩西對亞倫講：「提彼個香爐，用壇頂的火貯佇彼中間，下香佇彼頂面，緊緊帶到會眾遐，給怹贖罪；因為有大受氣對耶和華出，瘟疫已經發作。」
NUM|16|47||亞倫照摩西所講的提來，走到會中，看啊，瘟疫已經發佇百姓中。伊就下香，給百姓贖罪。
NUM|16|48||伊徛佇活人死人的中間，瘟疫就息。
NUM|16|49||除去因為可拉的代誌死的以外，抵著瘟疫死的，共有一萬四千七百人。
NUM|16|50||亞倫倒來到摩西遐，到會幕門，瘟疫才息。
NUM|17|1||耶和華吩咐摩西講：
NUM|17|2||「你給以色列人講，對怹抬枴仔，逐支派一支；就是對許個支派的首領，共抬十二支。你寫逐人的名佇伊的枴仔，
NUM|17|3||佇利未彼支枴仔著寫亞倫的名，因為逐支派的頭人攏有一支枴仔。
NUM|17|4||你著將許個下佇會幕內法櫃的頭前，就是我及恁相會的所在。
NUM|17|5||我所揀彼人，伊的枴仔欲發芽。按呢，我欲互以色列人哀怨的話就是怹所哀怨恁的話攏息，無閣互我聽見。」
NUM|17|6||摩西就給以色列人講，怹的首領就用枴仔交互伊，照怹的支派一個首領一支；一個首領一支，共十二支柺仔；亞倫的枴仔也佇許個枴仔的中間。
NUM|17|7||摩西就將許個柺仔下佇法櫃的布棚內，佇耶和華的面前。
NUM|17|8||明仔日，摩西入去法櫃的布棚。看啊，屬利未的家亞倫的枴仔已經發芽，生花苺，開花，結成杏仁。
NUM|17|9||摩西對耶和華的面前抬許個枴仔出來，到以色列的眾人遐；怹看見，逐人抬怹的枴仔。
NUM|17|10||耶和華對摩西講：「用亞倫的枴仔猶原下佇法櫃前，留啲做諸個悖逆的人的的鑑戒。按呢，你就互怹對我哀怨的話息，免得怹死無。」
NUM|17|11||摩西按呢行。是照耶和華所命令的來行。
NUM|17|12||以色列人對摩西講：「看啊，阮死啦！阮滅無啦！攏滅無啦！
NUM|17|13||見若倚近就是倚近耶和華的會幕的攏死。阮欲攏總死嗎？」
NUM|18|1||耶和華對亞倫講：「你及你諸個子，及你的本族，著相及擔當聖所的罪。你及你諸個子也著擔當恁祭司職的罪。
NUM|18|2||你著導你的兄弟利未的支派，你的祖公的支派進前來，互怹及你聯合，來伺候你，若是你及你的子，攏著佇法櫃的會幕前。
NUM|18|3||怹著做你的差用，也著做布棚的差用，獨獨呣通近聖所的器具及壇，免得怹及恁攏死。
NUM|18|4||怹著及你聯合，也著做會幕的差用，料理布棚攏總的工，獨獨外面人呣通倚近恁。
NUM|18|5||恁著做聖所的差用及壇的差用，免得受氣閣到佇以色列人。
NUM|18|6||我，看啊，我曾對以色列人的中間揀恁的兄弟利未人來賞賜恁，及歸耶和華，來料理會幕的工。
NUM|18|7||所以你及你的子著相及守祭司的職料理壇及帳簾內一切的工。恁著按呢服務；我已經賞賜你祭司的職任的工親像送物。見若外面人近倚的，的確互伊死。」
NUM|18|8||耶和華閣給亞倫講：「我，看啊，我已經用獻互我的舉祭，就是以色列人分別做聖的物，交你守伊；因為你受抹油，諸個物歸你及你的子孫，做永遠的份額。
NUM|18|9||無經過火，至聖的物的中間，屬佇你的是諸個；見若怹的禮物，怹的素祭、怹的贖罪祭、怹的補過失祭，怹所獻互我的，攏做至聖，歸互你及你的子孫。
NUM|18|10||你著看諸個做至聖來食伊；見若查甫丁攏通食。你著掠此個物做聖。
NUM|18|11||諸個也是你的禮物的舉祭以及以色列人所獻的搖祭；我攏賞賜你及你的子查某子，做永遠的份額；見若佇你家中清氣的人攏通食。
NUM|18|12||上好的油、上好的酒、上好的五穀，就是怹起頭熟獻互耶和華的，我攏賞賜你。
NUM|18|13||怹的地起頭熟的物所獻互耶和華的攏歸互你。你家內清氣的人攏通食。
NUM|18|14||以色列中見若受分別獻盡的攏著歸互你。
NUM|18|15||見若有肉體頭上生的，無論人抑是精牲，怹所獻互耶和華的，攏歸佇你；獨獨人頭上生的，你著贖伊；無清氣的精牲頭上生的，你也著贖伊。
NUM|18|16||佇滿月以外所著贖的，著照你所估的價，照聖所的舍客勒，用銀五舍客勒贖回伊（一舍客勒是二十季拉）。
NUM|18|17||獨獨頭上生的牛，頭上生的綿羊頭上生的山羊，你呣通贖，這是聖，著灑伊的血佇壇裡，著燒伊的油，做火祭做芳芳獻互耶和華。
NUM|18|18||許個肉歸佇你，親像所搖的胸及正腿歸佇你一樣。
NUM|18|19||見若聖物的舉祭是以色列人獻互耶和華的，我攏賞賜你及你的子查某子，做永遠得著的份額。這是互你及你的後裔，佇耶和華的面前做永遠bē廢的約。」
NUM|18|20||耶和華對亞倫講：「你佇怹的地方呣通有產業，佇怹的中間也呣通有份額。佇以色列人中我就是你的份額，是你的產業。」
NUM|18|21||「看啊，佇以色列中所抽的十份一，我已經賞賜利未的子孫做業；因為怹所做的工是會幕的工，所以賞賜怹來報答怹的著磨。
NUM|18|22||對今以後，以色列人呣通倚近會幕，免得怹擔當罪來死。
NUM|18|23||獨獨利未人著做會幕的工，擔當怹的罪；這欲做恁逐世代永遠的例。怹佇以色列人的中間呣通有產業；
NUM|18|24||因為以色列人所抽的十份一，所獻互耶和華做舉祭的，我已經賞賜利未人做業。所以我對怹講：『怹佇以色列人的中間呣通有產業。』」
NUM|18|25||耶和華吩咐摩西講：
NUM|18|26||「你著吩咐利未人給怹講：恁對以色列人的中間抽十份一，就是我互恁做業的，彼時恁著對彼個十份一的中間閣抽十份一做舉祭獻互耶和華，
NUM|18|27||你的舉祭欲給恁算做五穀場的麥，及滿佇葡萄窟的酒。
NUM|18|28||按呢，恁對以色列中所得著的十份一，著對彼個獻舉祭互耶和華，恁著對彼個，用耶和華的舉祭互祭司亞倫。
NUM|18|29||恁所得著一切的禮物，著對彼中間將第一好的，就是分別做聖的份額，獻許個舉祭互耶和華。
NUM|18|30||所以你著對怹講：恁已經對彼中間舉起彼個至好的，這就是給利未人算做五穀場的五穀，也親像酒窟的酒。
NUM|18|31||恁及恁的家眷逐所在通食伊；這是恁的工錢，是報答恁佇會幕內所做的工。
NUM|18|32||恁已經對彼中間舉起彼個至好的，就無因為按呢來犯罪。恁呣通拍垃墋以色列人的聖物，免得恁死無。
NUM|19|1||耶和華吩咐摩西、亞倫講：
NUM|19|2||「耶和華所命令律法的條例是按呢講：你著吩咐以色列人，用一隻純全無瑕疵、未曾掛軛，赤色的牛母牽到你遮，
NUM|19|3||你著將伊交互祭司以利亞撒；通帶出營外，人就刣牛佇伊的面前。
NUM|19|4||祭司以利亞撒著用指頭仔提伊的血淡薄，向會幕前灑血七擺。
NUM|19|5||著有一人佇祭司的目睭前燒母的牛仔；就是燒伊的皮、伊的肉、伊的血、伊的糞。
NUM|19|6||祭司著將柏香柴、牛膝草、朱紅色綿攏㧒佇燒牛的火中。
NUM|19|7||祭司著洗伊的衫，用水洗身軀，然後入營，祭司欲無清氣到下昏。
NUM|19|8||燒牛仔的人著用水洗伊的衫，用水洗身軀，欲無清氣到下昏。
NUM|19|9||著有一個清氣的人收拾牛母的灰，下佇營外清氣的所在，留啲做以色列會眾除去垃墋的水。這也是除去罪。
NUM|19|10||收拾牛母的灰的人著洗伊的衫，欲無清氣到下昏。這欲互以色列人及寄腳佇怹中間的外人做永遠的例。」
NUM|19|11||「摸著人的身屍的，就欲七日久無清氣。
NUM|19|12||彼人到第三日著用彼個水清氣本身，到第七日才清氣。伊若佇第三日無清氣本身，到第七日就無清氣。
NUM|19|13||見若摸著人的身屍、無清氣家己的，就拍垃墋耶和華的會幕，此個人著對以色列中剪除；因為除去垃墋的水無灑佇伊的身軀，伊就無清氣，伊的無清氣猶久佇伊。
NUM|19|14||「人死佇布棚內彼個條例是按呢：見若入彼個布棚，及一切佇布棚內的，攏著無清氣七日久。
NUM|19|15||見若掀開的器具，就是蓋無蓋密的，也是無清氣。
NUM|19|16||無論甚麼人佇田野摸著互刀刣死的，抑是身屍，抑是人的骨頭，抑是墳墓，就七日久無清氣。
NUM|19|17||著為著此個無清氣的人提淡薄所燒除去罪的火灰下佇器具內，倒活水佇彼頂面。
NUM|19|18||著有一個清氣的人提牛膝草搵佇此個水，將水灑佇布棚，及攏總的器具以及彼內面的人，閣灑摸著骨頭的，抑是摸著受刣的，抑是摸著死屍的，抑是摸著墳墓的。
NUM|19|19||第三日及第七日，清氣的著給彼個無清氣的灑水，到第七日通互伊清氣。彼人著洗衫，用水洗身軀，到下昏才清氣。
NUM|19|20||「總是彼個無清氣的人也無清氣家己的，著對會中剪除伊，因為伊拍垃墋耶和華的聖所。除去垃墋的水無灑佇伊的身軀，伊是無清氣的人。
NUM|19|21||這欲給怹做永遠的例。閣彼個給人灑除去垃墋的水，彼人著洗伊的衫。見若摸彼個除去垃墋的水的，的確無清氣到下昏。
NUM|19|22||見若無清氣的人所摸著的就無清氣；摸著伊的，的確無清氣到下昏。」
NUM|20|1||正月間，以色列人全會來到尋的曠野，百姓就踮佇加低斯。米利暗死佇遐，就埋葬佇遐。
NUM|20|2||會眾無水通飲，怹就聚集攻擊摩西、亞倫。
NUM|20|3||百姓就及摩西計較講：「前阮的兄弟死佇耶和華的面前，阮呣值著彼時續死。
NUM|20|4||恁啥事導耶和華的會眾到此個曠野、互阮及阮的精牲死佇遮啊？
NUM|20|5||恁啥事互阮出埃及、導阮到此個歹所在啊？無所在通撒種，也無無花果、無葡萄、無石榴，閣無水通飲。」
NUM|20|6||摩西、亞倫離開會眾，到會幕門口，仆佇地裡；耶和華的榮光對怹顯現。
NUM|20|7||耶和華吩咐摩西講：
NUM|20|8||「你著抬枴仔，你及你的兄亞倫招集會眾，佇怹的目睭前恁命令石磐出水，你為著百姓互水對石磐出，互會眾及怹的精牲飲。」
NUM|20|9||摩西趁命令，佇耶和華的面前抬枴仔。
NUM|20|10||摩西、亞倫招集會眾到石磐前。摩西對怹講：「恁諸個悖逆的人著聽啊：阮著互水對此個石磐流出來互恁嗎？」
NUM|20|11||摩西抬起手，用枴仔拍石磐二下，就有多多水流出，會眾及怹的精牲攏飲。
NUM|20|12||耶和華就對摩西、亞倫講：「因為恁呣信我，無佇以色列人的目睭前尊敬我做聖，所以恁bē得通導諸個會眾入我所賜互怹的地。」
NUM|20|13||諸個水名叫米利巴的水，是因為以色列人及耶和華計較，耶和華就對怹顯明家己做聖。
NUM|20|14||摩西對加低斯差使者去見以東王，講：「你的兄弟以色列按呢講：『你知阮所抵著一切的艱苦，
NUM|20|15||阮的列祖落去埃及，阮住佇埃及久久；埃及人歹款待阮及阮的列祖，
NUM|20|16||阮哀求耶和華的時，伊聽阮的聲，差遣使者導阮出埃及。今阮佇你極邊頭的城加低斯。
NUM|20|17||求你容允阮經過你的地。阮無欲對田園及葡萄園經過，也無飲諸個井的水，獨獨行大路，無偏左偏右，直直經過你的地界。』」
NUM|20|18||以東王講：「你呣通對我遮經過，免得我抬刀出來抵敵你。」
NUM|20|19||以色列人給伊講：「阮欲對大路行去；設使阮及精牲飲你的水，阮欲還你價錢。准我步行過去，無插別項。」
NUM|20|20||伊講：「你呣通經過！」以東王就導多多人出來，用剛硬的手抵敵伊。
NUM|20|21||按呢，以東呣准以色列人對伊的地界經過。以色列就越轉，離開伊。
NUM|20|22||怹對加低斯起身，以色列的全會到何珥山。
NUM|20|23||耶和華佇倚近以東邊界的何珥山吩咐摩西、亞倫講：
NUM|20|24||「亞倫欲倒祖。因為伊bē得通入我賞賜以色列人的地；因為佇米利巴的水，恁違逆我的命令。
NUM|20|25||你帶亞倫及伊的子以利亞撒上何珥山，
NUM|20|26||褪亞倫的衫，給伊的子以利亞撒穿；亞倫欲死佇遐，倒去。」
NUM|20|27||摩西照耶和華所命令的行。怹三人當會眾的目睭前上何珥山。
NUM|20|28||摩西褪亞倫的衫，給伊的子以利亞撒穿，亞倫佇遐死佇山頂。摩西及以利亞撒落山。
NUM|20|29||會眾看見亞倫已經死，就為亞倫啼哭三十日，以色列全家也攏按呢。
NUM|21|1||徛起佇南方的迦南人亞拉得王，聽見以色列人對亞他林路來，就及以色列人交戰，掠怹幾若人。
NUM|21|2||以色列人對耶和華發願講：「你若真正將此個百姓交我的手，我就一盡剿滅怹的城。」
NUM|21|3||耶和華聽以色列人的聲，將迦南人交代怹，怹就一盡滅怹及怹的城。彼所在的名就叫何珥瑪。
NUM|21|4||怹對何珥山起身，對紅海的路去，欲踅(se̍h)(se̍h)以東的地。百姓為著所行的路，心不止餒志，
NUM|21|5||就嫌上帝及摩西講：「恁啥事導阮出埃及、互阮死佇此個曠野啊？因為無餅，無水，阮的心厭賤此個清淡的食物。」
NUM|21|6||耶和華就差火蛇入百姓的中間，咬百姓。以色列人死多多。
NUM|21|7||百姓到摩西遐，講：「阮有犯罪，因為阮有嫌耶和華及你。請你求耶和華，互諸個蛇離開阮。」摩西就替百姓求。
NUM|21|8||耶和華對摩西講：「你做一尾火蛇，掛佇旗杆頂；見若互伊咬著的，一下看，就會活。」
NUM|21|9||摩西就做一尾銅蛇，掛佇旗杆頂；見若互蛇咬著的，一下看此個銅蛇就活。
NUM|21|10||以色列人起身，紮營佇阿伯。
NUM|21|11||閣對阿伯起身，紮營佇以耶亞巴琳，就是向日出的所在，及摩押相對的曠野。
NUM|21|12||對遐起身，紮營佇撒烈的山谷。
NUM|21|13||對遐起身，紮營佇亞嫩的彼旁。就是佇曠野，對亞摩利的地界出來；因為亞嫩是摩押的交界，佇摩押及亞摩利的中間。
NUM|21|14||所以耶和華交戰的冊有講：「蘇法的哇哈伯及亞嫩許個山谷，
NUM|21|15||以及諸個山谷的水泉，就是向亞珥徛起的所在，倚近摩押的境界。」
NUM|21|16||怹對遐到比珥，這就是耶和華曾對摩西所講起的井。講：「你聚集百姓，我欲用水互怹。」
NUM|21|17||彼時以色列人唱歌講：井啊，淐出來！恁著對伊唱歌。
NUM|21|18||此個井是首領開伊，百姓尊貴的人用權柄用怹的枴仔掘的。怹對曠野去瑪他拿，
NUM|21|19||對瑪他拿到拿哈列，對拿哈列到巴末，
NUM|21|20||對巴末到摩押地的山谷，到彼個看落低，會看見曠野的毗斯迦的山尖。
NUM|21|21||以色列人差使者去見亞摩利人的王西宏，講：
NUM|21|22||「求你容允我對你的地經過；阮無偏佇田園及葡萄園，阮也無欲飲井裡的水，獨獨行大路，直直經過你的地界。」
NUM|21|23||西宏呣准以色列人經過伊的境界，西宏就聚集伊的眾百姓出來到曠野，欲抵敵以色列人，到雅雜及以色列人交戰。
NUM|21|24||以色列人用刀刣伊，佔伊的地，對亞嫩到雅博，直直到亞捫人遐，因為亞捫人的地界真堅固。
NUM|21|25||以色列人取伊一切的城，以色列人也徛起亞摩利的城，佇希實本及伊一切的城。
NUM|21|26||此個希實本是亞摩利王西宏的城；伊曾及摩押前的王交戰，對伊的手搶全地，直到亞嫩。
NUM|21|27||所以做詩的人唸講：恁著來希實本；願西宏的城得著起造，閣堅固。
NUM|21|28||因為有火對希實本出，有火焰對西宏的城發，燒毀摩押的亞珥及亞嫩高的所在的主。
NUM|21|29||摩押啊，你有災禍！基抹的百姓啊，恁滅無啦！互伊的查甫丁做逃走的，查某子做受掠的，交互亞摩利王西宏。
NUM|21|30||阮射怹；希實本到底本一盡毀滅。阮互地拋荒，直到羅法；就是到米底巴。
NUM|21|31||按呢，以色列人就徛起佇亞摩利人的地。
NUM|21|32||摩西差人去偷看雅謝，就取怹許個鄉社，趕出徛起遐的亞摩利人。
NUM|21|33||以色列人越對巴珊的路去。巴珊王噩及伊的眾百姓，攏出來抵敵怹，佇以得來及怹交戰。
NUM|21|34||耶和華對摩西講：「呣免驚怹！因為我已經將伊及伊的眾百姓，伊的地，攏交佇你的手；你著款待伊親像你曾款待踮佇希實本的亞摩利王西宏一樣。」
NUM|21|35||怹就拍伊及伊許個子，以及伊的眾百姓，無給伊留一個，就得著伊的地。
NUM|22|1||以色列人起身，紮營佇摩押的平洋、佇約但河外，耶利哥的對面。
NUM|22|2||西撥的子巴勒，看見以色列人對亞摩利人所行一切的事。
NUM|22|3||摩押真驚彼個百姓，因為怹真多，摩押因為以色列百姓，心就著急，
NUM|22|4||摩押給米甸的長老講：「今此群的人欲一盡食咱四圍所有的，親像牛食田裡的草一般。」彼時西撥的子巴勒做摩押王。
NUM|22|5||伊差使者去大河邊的毗奪，到比珥的子巴蘭的本所在，叫伊來，講：「看啊，有一個百姓對埃及出來，看啊，怹遮滿地面，也徛起佇我的對面。
NUM|22|6||今請你來，給我咒詛此個百姓，因為怹比我卡強，豈採我會拍來卡贏怹，趕怹出此個所在。因為我知，你所祝福的，就得著福氣；你所咒詛的，就受咒詛。」
NUM|22|7||摩押長老及米甸的長老就起身手帶卜卦的禮，去到巴蘭遐，將巴勒的話給伊講。
NUM|22|8||伊對怹講：「今暝恁歇遮，照耶和華所吩咐我的我欲回覆恁。」摩押的首領就歇佇巴蘭遐。
NUM|22|9||上帝臨到巴蘭，問伊講：「及你住許個人是是誰？」
NUM|22|10||巴蘭應上帝講：「是摩押王西撥的子差人到我遮，講：
NUM|22|11||『看啊，有百姓對埃及來，遮滿地面，請你來給我咒詛怹，豈採我會刣贏怹，趕怹出去。』」
NUM|22|12||上帝對巴蘭講：「你呣通及怹去，也呣通咒詛此個百姓，因為怹是得著福氣的。」
NUM|22|13||巴蘭清早起來，對巴勒的首領講：「恁倒去恁的所在，因為耶和華呣准我及恁去。」
NUM|22|14||摩押的首領就起來，倒去巴勒遐，講：「巴蘭呣肯及阮來。」
NUM|22|15||巴勒閣差首領，比前卡多卡尊貴的。
NUM|22|16||怹到巴蘭遐，對伊講：「西撥的子巴勒按呢講：『求你呣通互甚麼代誌阻擋你無來我遮，
NUM|22|17||因為我欲互你得著極大的尊貴。見若你對我講甚麼，我欲照按呢行；所以請你來，給我咒詛此個百姓。』」
NUM|22|18||巴蘭對巴勒諸個人臣講：「巴勒就若用滿厝的金銀互我，我也呣敢pôaⁿ過我的上帝的命令來加減行。
NUM|22|19||請恁今暝閣歇遮，聽候我知耶和華閣給我講甚麼。」
NUM|22|20||彼暝，上帝臨到巴蘭遐，講：「諸個人若來叫你，你就起來及伊去，總是我所欲給你講的，你著遵趁。」
NUM|22|21||巴蘭早起起來，備辦驢，及摩押的首領相及去。
NUM|22|22||上帝因為伊去就受氣；耶和華的使者徛佇路裡來抵敵伊。伊騎驢，二個奴僕跟隨伊。
NUM|22|23||驢看見耶和華的使者徛佇路裡，手裡拔刀，驢就對路裡閃入園，巴蘭就拍驢，欲互伊歸原路。
NUM|22|24||耶和華的使者就徛佇葡萄園的狹路；此旁有牆，彼旁也有牆。
NUM|22|25||驢看見耶和華的使者，就閃倚彼個牆，夾巴蘭的腳佇牆裡；巴蘭就閣拍伊。
NUM|22|26||耶和華的使者閣進前去，徛佇狹狹的所在，雙旁無路通越。
NUM|22|27||驢看見耶和華的使者，就仆佇巴蘭的下底，巴蘭發受氣，用枴仔拍驢。
NUM|22|28||耶和華開驢的嘴，驢對巴蘭講：「我對你做甚麼，你竟然拍我此三擺啊？」
NUM|22|29||巴蘭對驢講：「因為你戲弄我，我恨手裡無刀，有，就給你刣死。」
NUM|22|30||驢對巴蘭講：「我豈呣是你的驢你一生所騎的嗎？我平素曾對你按呢行嗎？」巴蘭講：「無。」
NUM|22|31||彼時，耶和華開巴蘭的目睭，伊就看見耶和華的使者徛佇路裡，手拔刀，巴蘭就俯頭仆佇地裡。
NUM|22|32||耶和華的使者對伊講：「你啥事此三擺拍你的驢啊？看啊，我出來抵敵你，因為你佇我的面前所行的，是悖逆。
NUM|22|33||驢看見我，就閃避我此三擺；設使驢無閃避我，我已經刣死你，互驢活啲。」
NUM|22|34||巴蘭對耶和華的使者講：「我有犯罪啦。我呣知你徛佇路裡阻擋我；你若無歡喜我去，我就倒轉去。」
NUM|22|35||耶和華的使者對巴蘭講：「你及諸個人去！總是你只有通講我所欲對你講的。」巴蘭就及巴勒的首領相及去。
NUM|22|36||巴勒聽見巴蘭來，就去摩押城迎接伊；此個城是佇邊界的極頭，佇亞嫩的邊頭。
NUM|22|37||巴勒對巴蘭講：「我豈呣是切切差人到你遐去叫你嗎？你啥事無來我遮啊？我豈無真正會互你尊貴嗎？」
NUM|22|38||巴蘭應巴勒講：「我今來到你遮！我豈有權會講甚麼啊？上帝用甚麼話交代我，我就講伊。」
NUM|22|39||巴蘭及巴勒相及行，來到基列胡瑣。
NUM|22|40||巴勒刣牛羊獻祭，就送互巴蘭以及及伊佇啲的首領。
NUM|22|41||到隔早起，巴勒導巴蘭到巴勒的高位；巴蘭對遐看以色列百姓極頭的所在。
NUM|23|1||巴蘭對巴勒講：「你佇遮給我起七座壇，給我備辦七隻牛牨，七隻羊牨。」
NUM|23|2||巴勒照巴蘭的話來行。巴勒及巴蘭佇逐座的壇，獻一隻牛牨，一隻羊牨。
NUM|23|3||巴蘭對巴勒講：「你徛佇你燒祭的邊頭，我且進前去，豈採耶和華來抵著我。伊指示我甚麼，我欲給你講。」巴蘭就上去無草木的山。
NUM|23|4||上帝抵著巴蘭；巴蘭對伊講：「我已經備辦七座壇，佇逐座壇獻一隻牛牨，一隻羊牨。」
NUM|23|5||耶和華用話交代巴蘭，閣給伊講：「你倒去巴勒遐，著按呢給伊講。」
NUM|23|6||伊就倒去巴勒遐，看見伊及摩押的首領攏徛佇伊燒祭的邊仔。
NUM|23|7||巴蘭就提起伊的歌講：巴勒導我對亞蘭來，摩押王導我出東旁的山，講：來啊，給我咒詛雅各來啊，咒罵以色列。
NUM|23|8||上帝無咒詛的，我豈會咒詛？耶和華無咒罵的，我豈會咒罵？
NUM|23|9||因為我對諸個山巖看伊，閣對山尾溜觀看；看啊，此個百姓欲家己徛起，無列佇諸個國的中間。
NUM|23|10||是誰會數雅各的土沙？是誰會算以色列的四份一？我願親像義人的死來死；也親像伊的結局來結局。
NUM|23|11||巴勒對巴蘭講：「你對我做的是甚麼啊？我叫你來咒詛我的對敵，看啊，你攏是給怹祝福。」
NUM|23|12||伊應講：「耶和華所交代我的話，我豈呣著謹慎來講嗎？」
NUM|23|13||巴勒對伊講：「求你及我去別位，佇遐通看見怹；你只有會看見怹的一角頭，bē會攏總看見。佇遐著給我咒詛怹。」
NUM|23|14||對彼霎導伊到瑣腓的山野，上毗斯迦的山頭，起七座壇；逐座壇獻一隻牛牨，一隻羊牨。
NUM|23|15||巴蘭對巴勒講：「你住遮，徛佇你燒祭的邊仔，聽候我去遐見耶和華。」
NUM|23|16||耶和華抵著巴蘭，用話交代伊；閣講：「你倒去巴勒遐，著按呢講。」
NUM|23|17||伊就倒去巴勒遐，看見伊徛佇燒祭的邊仔；摩押的首領也及伊佇遐。巴勒問伊講：「耶和華講甚麼話啊？」
NUM|23|18||巴蘭就提起伊的歌，講：巴勒啊，起來聽；西撥的子，你俯耳孔來聽我。
NUM|23|19||上帝呣是親像人，會講白賊，也呣是人的子，會退悔。伊已經講豈無行嗎？伊講出豈無應驗嗎？
NUM|23|20||看啊，我奉命祝福；伊所應允的福氣，我bē給伊反倒轉。
NUM|23|21||伊無看見雅各有過失，佇以色列無看見有奸惡。耶和華──伊的上帝及伊佇啲；佇怹中間有謳咾王的聲。
NUM|23|22||上帝導怹出埃及；怹親像有野牛的力。
NUM|23|23||雅各中決斷無法術，以色列中也無占卜。到時論起雅各，及以色列欲講：上帝行許呢大的事！
NUM|23|24||看啊，此個百姓起來，親像母的獅，挺身，親像公的獅，猶未食所搙著的物，猶未飲受咬死者的血，決斷無倒啲。
NUM|23|25||巴勒對巴蘭講：「你攏呣通咒詛怹，也呣通給怹祝福。」
NUM|23|26||巴蘭應巴勒講：「我豈無給你講『見若耶和華所講的，我欲遵趁』嗎？」
NUM|23|27||巴勒對巴蘭講：「來啊，我導你去別所在，豈採上帝歡喜你佇遐給我咒詛怹。」
NUM|23|28||巴勒就導巴蘭到彼個看落低，會看見曠野的毗珥的山尖。
NUM|23|29||巴蘭對巴勒講：「你佇遮給我起七座壇，閣佇遮給我備辦七隻牛牨，七隻羊牨。」
NUM|23|30||巴勒就照巴蘭的話行，佇逐座壇獻一隻牛牨，一隻羊牨。
NUM|24|1||巴蘭看見耶和華歡喜賜福互以色列，就無親像往擺去尋法術，是面向曠野。
NUM|24|2||巴蘭抬目，看見以色列人照支派徛起。上帝的神就臨到伊，
NUM|24|3||伊就提起伊的歌講：比珥的子巴蘭講，目睭合啲的人講，
NUM|24|4||聽見上帝的話，看見全能者的異象，目睭展開倒啲的人講：
NUM|24|5||雅各啊，你的布棚怎樣許媠？以色列啊，你的帳房怎樣許好看！
NUM|24|6||親像相連續的山谷，親像河邊的園，親像耶和華所栽的沈香樹，親像水邊的柏香樹。
NUM|24|7||水欲對伊的桶流出；種子欲撒佇多多水的所在。伊的王欲pôaⁿ過亞甲；伊的國欲興起。
NUM|24|8||上帝導伊出埃及；伊親像有野牛的力。伊欲吞食對敵的國，遏折怹的骨頭，用箭射怹到𥦁過。
NUM|24|9||伊撐腳閣倒啲親像公的獅，也親像母的獅，是誰敢惹著伊？見若祝福你的，願伊受祝福；見若咒詛你的，願伊受咒詛。
NUM|24|10||巴勒大受氣巴蘭，就搭手，巴勒閣給巴蘭講：「我叫你來咒詛我的對敵，你竟然專專祝福怹到此三擺。
NUM|24|11||今你走去本所在！我本想欲互你得著大尊貴，若是耶和華阻擋互你無得著尊貴。」
NUM|24|12||巴蘭對巴勒講：「我豈無對你所差到我遐的使者講：
NUM|24|13||『巴勒就若將伊滿厝的金銀互我，我也bē得pôaⁿ過耶和華的命令，憑家己的心來做好做歹。耶和華所講的，我就講伊。』」
NUM|24|14||「看啊，今我欲倒去本族。你來，我給你講諸個百姓日後欲怎樣款待你的百姓。」
NUM|24|15||伊就提起伊的歌講：比珥的子巴蘭講：目睭合啲的人講，
NUM|24|16||聽見上帝的話，得著知至高者的知識，看見全能者的異象，目睭展開倒啲的人講：
NUM|24|17||我看伊總是無佇現時；我觀看伊總是呣是近近。有一粒星欲對雅各出，有一個權柄欲對以色列興起，欲拍破摩押的邊角，毀壞擾亂的人。
NUM|24|18||以東欲做業，西珥也欲做業互伊的對敵；以色列欲行代誌勇敢。
NUM|24|19||有一位掌權的，欲對雅各出；伊欲剿滅城中所留的。
NUM|24|20||伊閣看見亞瑪力，就提起伊的歌講：亞瑪力本做諸個國的頭，總是伊的結局欲永永滅無。
NUM|24|21||伊閣看基尼人，就提起伊的歌講：你徛起的所在是堅固；你做巢佇山巖。
NUM|24|22||總是基尼欲致到衰微，直到互亞述掠你去。
NUM|24|23||伊閣提起歌講：哀啊！上帝行此個事的時，是誰會得著活？
NUM|24|24||欲有船對基提遐來，苦楚亞述，苦楚希伯；伊也欲永永滅無。
NUM|24|25||巴蘭就起來，倒去伊本所在，巴勒也行伊的路。
NUM|25|1||以色列人踮佇什亭，百姓就及摩押的查某囝仔行淫亂。
NUM|25|2||怹獻祭怹的上帝，請百姓來赴，百姓食怹的祭物，續跪拜怹的上帝。
NUM|25|3||以色列人及巴力毗珥聯合，耶和華就對以色列人發受氣。
NUM|25|4||耶和華對摩西講：「將百姓攏總的族長當頭白日吊死佇耶和華的面前，互耶和華的大受氣通對以色列消無。」
NUM|25|5||摩西就對以色列的審判官講：「見若屬恁的人，有及巴力毗珥聯合的，恁著刣死伊。」
NUM|25|6||摩西及以色列會眾抵仔佇會幕門口啲哭的時，忽然有以色列中一人，當怹目睭前，帶一個米甸的婦仁人到伊的兄弟遐。
NUM|25|7||祭司亞倫的孫，以利亞撒的子非尼哈看見，就對會中起來，手裡抬槍，
NUM|25|8||隨以色列人入亭仔內，鑿死二人，就是鑿透以色列人及彼個婦仁人的腹肚。按呢，佇以色列人的中間瘟疫就息。
NUM|25|9||彼時抵著瘟疫死的，二萬四千人。
NUM|25|10||耶和華吩咐摩西講：
NUM|25|11||「祭司亞倫的孫，以利亞撒的子非尼哈，互我所發的受氣消無佇以色列人；因為伊佇怹中間，用我的妒忌做妒忌，互我佇妒忌中無滅無怹。
NUM|25|12||所以，你著講：『看啊，我用我平安的約賞賜伊。
NUM|25|13||欲做伊及伊的後裔，永遠做祭司的職的約；因為伊為著伊的上帝有妒忌的心，閣為著以色列人贖罪。』」
NUM|25|14||彼個受刣的以色列人，就是及米甸的婦仁人相及受鑿死的，名叫心利，是撒路的子，是西緬支派中一族的首領。
NUM|25|15||彼個受鑿死米甸的婦仁人，名叫哥斯比，是蘇珥的查某子；此個蘇珥是米甸的百姓一族的頭人。
NUM|25|16||耶和華吩咐摩西講：
NUM|25|17||「你著窘迫米甸人，閣拍怹；
NUM|25|18||因為怹用詭譎的計謀窘迫恁，佇毗珥的事及怹的姊妹、米甸首領的查某子哥斯比的事，用詭譎的計謀引誘恁；此個哥斯比，當瘟疫流行的日，因為毗珥的事已經受鑿死。」
NUM|26|1||瘟疫了後，耶和華吩咐摩西及祭司亞倫的子以利亞撒講：
NUM|26|2||「恁著將以色列全會的眾人，照怹的宗族，見若以色列中對二十歲以上、會出去交戰的，著算怹的總額。」
NUM|26|3||摩西及祭司以利亞撒佇摩押的平洋約但河邊耶利哥相對的所在對怹講：
NUM|26|4||「對二十歲以上算伊」；照耶和華吩咐摩西以及出埃及地的以色列人。
NUM|26|5||以色列的大子是流便。流便諸個子：屬哈諾的，有哈諾族；屬法路的，有法路族；
NUM|26|6||屬希斯倫的，有希斯倫族；屬迦米的，有迦米族；
NUM|26|7||諸個就是流便的逐族；其中受算的，共四萬三千七百三十名。
NUM|26|8||法路的子是以利押。
NUM|26|9||以利押諸個子是尼某利，大坍、亞比蘭。此個大坍、亞比蘭，就是對會中受揀的，可拉的黨攻擊耶和華的時，怹也及怹攻擊摩西、亞倫；
NUM|26|10||彼時地開嘴吞怹，及可拉、怹彼黨攏死。也有火燒死二百五十人；用怹做鑑戒。
NUM|26|11||總是可拉諸個子無死。
NUM|26|12||西緬諸個子照家族：屬尼某利的，有尼某利族；
NUM|26|13||屬雅憫的，有雅憫族；屬雅斤的，有雅斤族；屬謝拉的，有謝拉族；屬掃羅的，有掃羅族。
NUM|26|14||諸個是西緬的逐族，共二萬二千二百名。
NUM|26|15||迦得諸個子，照家族：屬洗分的，有洗分族；屬哈基的，有哈基族；屬書尼的，有書尼族；
NUM|26|16||屬阿斯尼的，有阿斯尼族；屬以利的，有以利族；
NUM|26|17||屬亞律的，有亞律族；屬亞列利的，有亞列利族。
NUM|26|18||諸個是迦得子孫的逐族，怹所過算的，共四萬連五百名。
NUM|26|19||猶大的子珥及俄南。此個珥及俄南死佇迦南地。
NUM|26|20||猶大其餘諸個子，照怹的家族：屬示拉的，有示拉族；屬法勒斯的，有法勒斯族；屬謝拉的，有謝拉族。
NUM|26|21||法勒斯的子：屬希斯倫的，有希斯倫族；屬哈某勒的，有哈某勒族。
NUM|26|22||諸個是猶大的逐族，怹過算的，共七萬六千五百名。
NUM|26|23||以薩迦的子孫，照怹的宗族：屬陀拉的，有陀拉族；屬普瓦的，有普瓦族；
NUM|26|24||屬雅述的；有雅述族；屬伸崙的，有伸崙族。
NUM|26|25||諸個是以薩迦的逐族，怹過算的，共六萬四千三百名。
NUM|26|26||西布倫的子孫，照怹的宗族：屬西烈的，有西烈族；屬以倫的，有以倫族；屬雅利的，有雅利族。
NUM|26|27||諸個是西布倫的逐族，怹過算的，共六萬連五百名。
NUM|26|28||約瑟的子孫，照怹的宗族，有瑪拿西、以法蓮。
NUM|26|29||瑪拿西的子孫：屬瑪吉，有瑪吉族；瑪吉生基列；屬基列的，有基列族。
NUM|26|30||諸個是基列的子孫：屬伊以謝的，有伊以謝族；屬希勒的，有希勒族；
NUM|26|31||屬亞斯烈的，有亞斯烈族；屬示劍的，有示劍族；
NUM|26|32||屬示米大的，有示米大族；屬希弗的，有希弗族。
NUM|26|33||希弗的子：西羅非哈無子，只有查某子。西羅非哈查某子的名就是瑪拉、挪阿、曷拉、密迦、得撒。
NUM|26|34||諸個是瑪拿西的逐族；怹過算的，共五萬二千七百名。
NUM|26|35||諸個是以法蓮的子孫，照怹的宗族：屬書提拉的，有書提拉族；屬比結的，有比結族；屬他罕的，有他罕族。
NUM|26|36||諸個是書提拉的子孫：屬以蘭的，有以蘭族。
NUM|26|37||諸個是以法蓮子孫的逐族，怹過算的，共三萬二千五百名。照怹的宗族，諸個是約瑟的子孫。
NUM|26|38||便雅憫的子孫，照怹宗族：屬比拉的，有比拉族；屬亞實別的，有亞實別族；屬亞希蘭的，有亞希蘭族；
NUM|26|39||屬書反的，有書反族；屬戶反的，有戶反族。
NUM|26|40||比拉的子孫是亞勒、乃幔。屬亞勒的，有亞勒族；屬乃幔的，有乃幔族。
NUM|26|41||照怹的宗族，諸個是便雅憫的子孫，怹過算的，共四萬五千六百名。
NUM|26|42||諸個是但的子孫，照怹的宗族：屬書含的，有書含族。照怹的宗族，諸個是但的逐族。
NUM|26|43||怹過算的，書含所有的逐族，共有六萬四千四百名。
NUM|26|44||亞設的子孫，照怹的宗族：屬音拿的，有音拿族；屬亦施韋的，有亦施韋族；屬比利亞的，有比利亞族。
NUM|26|45||比利亞的子孫：屬希別的，有希別族；屬瑪結的，有瑪結族。
NUM|26|46||亞設的查某子名叫西拉。
NUM|26|47||諸個是亞設子孫的逐族，怹過算的，共五萬三千四百名。
NUM|26|48||拿弗他利的子孫，照怹的宗族：屬雅設的，有雅設族；屬沽尼的，有沽尼族；
NUM|26|49||屬耶色的，有耶色族；屬示冷的，有示冷族。
NUM|26|50||照怹的宗族，諸個是拿弗他利的逐族；怹過算的，共四萬五千四百名。
NUM|26|51||諸個攏是以色列子孫，怹過算的，共有六十萬連一千七百三十名。
NUM|26|52||耶和華吩咐摩西講：
NUM|26|53||「彼個地著分互諸個人做產業，照怹的名額。
NUM|26|54||人多的，著分互怹卡多業；人少的，著分互怹卡少；著照伊過算的人額，用業分互逐人。
NUM|26|55||總是，彼個地著拈鬮來分伊。逐人照伊祖宗諸個支派的名來承接諸個業。
NUM|26|56||著照所拈的鬮，看人額多，人額少，用產業分互怹。」
NUM|26|57||諸個就是利未人，照怹的宗族過算的：屬革順的，有革順族；屬哥轄的，有哥轄族；屬米拉利的，有米拉利族。
NUM|26|58||諸個是利未的逐族有立尼族、希伯倫族、瑪利族、某示族、可拉族。哥轄生暗蘭。
NUM|26|59||暗蘭的某名叫約基別，是利未的查某子，伊的老母佇埃及，對利未生的。伊對暗蘭生亞倫、摩西及怹的大姊米利暗。
NUM|26|60||對亞倫生拿答、亞比戶、以利亞撒、以他瑪。
NUM|26|61||拿答、亞比戶佇耶和華的面前獻別號火的時就死。
NUM|26|62||怹中間一月日以外，過算的查甫丁，共二萬三千。因為怹佇以色列人中無算在內；因為佇以色列人中，無用產業互怹。
NUM|26|63||諸個就是互摩西及祭司以利亞撒所算過的；怹佇摩押平洋及耶利哥相對的約但河邊點算以色列人。
NUM|26|64||前摩西及祭司亞倫佇西奈的曠野算以色列人，彼時所算的，今無一個佇啲，
NUM|26|65||因為耶和華論到怹曾講：「怹的確著死佇曠野。」所以，除耶孚尼的子迦勒及嫩的子約書亞以外，許個人無留一人佇啲。
NUM|27|1||屬約瑟的子瑪拿西的族，有瑪拿西的元孫，瑪吉的曾孫，基列的孫，希弗的子西羅非哈的查某子，名叫瑪拉、挪阿、曷拉、密迦、得撒。
NUM|27|2||怹進前來，徛佇會幕門口，佇摩西及祭司以利亞撒，以及眾首領及會眾的面前，講：
NUM|27|3||「阮老父死佇曠野。伊呣是佇可拉的黨內同黨聚集攻擊耶和華，是佇家己的罪中死；伊也無子。
NUM|27|4||啥事因為阮老父無子，就將伊的名對伊的族中除去啊？請佇阮老父的兄弟中分業互阮。」
NUM|27|5||摩西就將怹的案件排列佇耶和華的面前。
NUM|27|6||耶和華吩咐摩西講：
NUM|27|7||「西羅非哈的查某子所講的有情理。你的確著佇怹老父的兄弟中，分地互怹做業；著將怹老父的產業歸互怹。
NUM|27|8||你也著吩咐以色列人講：『人若死無子，就著將伊的產業歸互伊的查某子。
NUM|27|9||伊若無查某子，就著將伊的業互伊的兄弟。
NUM|27|10||伊若無兄弟，就著將伊的業互伊的老父的兄弟。
NUM|27|11||伊的老父若無兄弟，就著將伊的業互伊的族中至親的，伊就得著做業。』這欲做以色列人斷定著的例，是照耶和華所吩咐摩西的。」
NUM|27|12||耶和華對摩西講：「你上此個亞巴琳的山，看我賞賜以色列人的地。
NUM|27|13||看了後，你也欲倒祖，親像你的兄亞倫倒去一樣。
NUM|27|14||因為恁佇尋的曠野，當會眾計較的時，違背我的話，無佇淐出水的所在、會眾的面前尊我做聖。」（此個水就是佇尋的曠野加低斯的米利巴的水。）
NUM|27|15||摩西對耶和華講：
NUM|27|16||「賞賜活命互見若有肉體者的上帝耶和華啊，願你設立一人來治理會眾，
NUM|27|17||通佇怹的面前出去，也佇怹的面前入來，通導怹出去也導怹入來，免得耶和華的會眾親像無牧者的羊群一般。」
NUM|27|18||耶和華對摩西講：「嫩的子約書亞，伊的心內有聖神；你導伊來，按手佇伊的頂面，
NUM|27|19||互伊徛佇祭司以利亞撒及全會的面前，用職任命令伊，
NUM|27|20||閣對你的榮光分互伊，互以色列的全會攏聽趁伊。
NUM|27|21||伊著徛佇祭司以利亞撒的面前；以利亞撒著照烏陵的判斷，佇耶和華的面前替伊求問。伊及以色列全會的眾人攏著照伊的命令來出照伊的命令來入。」
NUM|27|22||摩西就照耶和華所命令伊的來行，伊導約書亞來，互伊徛佇祭司以利亞撒及全會的面前，
NUM|27|23||按手佇伊的頂面，用命令交託伊，是照耶和華託摩西所講的話。
NUM|28|1||耶和華吩咐摩西講：
NUM|28|2||「你著命令以色列人講：『我的禮物，就是獻互我做芳芳諸個火祭的食物，恁著照日期謹慎獻互我』；
NUM|28|3||閣著給怹講：恁著獻互耶和華的火祭，就是無瑕疵、未滿年的羊牨仔，逐日二隻，做久長獻的燒祭。
NUM|28|4||早起時著獻羊仔一隻，黃昏的時著獻羊仔一隻；
NUM|28|5||閣著獻幼麵粉伊法十份一，及調和夾好的油一欣四份一，做素祭。
NUM|28|6||這是佇西奈山所定著做常常獻的燒祭，就是獻互耶和華做芳芳的火祭。
NUM|28|7||為著此一隻羊仔，著續獻灌奠的酒一欣四份的一份。佇聖所中，你著將厚的酒獻互耶和華做灌奠。
NUM|28|8||下昏時，著獻第二隻羊仔，親像早起時的素祭也親像伊的灌奠，獻伊互耶和華做芳芳的火祭。」
NUM|28|9||「閣佇安息日，著獻二隻無瑕疵、未滿年的羊牨仔，也用調和油的幼麵粉伊法十份的二份做素祭，及伊的灌奠。
NUM|28|10||這是逐個安息日的燒祭；彼個常常獻的燒祭，及伊的灌奠以外。」
NUM|28|11||「逐月的初一，恁著獻燒祭互耶和華，就是牛牨仔二隻，綿羊牨一隻，無瑕疵、未滿年的羊牨仔七隻。
NUM|28|12||為逐隻牛牨仔，著用調和油的幼麵粉伊法十份的三份做素祭；為彼隻羊牨也著用調和油的幼麵粉伊法十份的二份做素祭；
NUM|28|13||為著逐隻羊仔著用調和油的幼麵粉十份的一份做素祭及芳芳的燒祭，是獻互耶和華的火祭。
NUM|28|14||伊的灌奠著用酒，為著一隻牛牨仔用半欣，為著一隻羊牨用一欣的三份一，為著一隻羊仔就用一欣的四份一。這是逐月的燒祭，一年的中間逐月著按呢。
NUM|28|15||閣著用一隻山羊牨做贖罪祭，獻互耶和華；著佇常常獻的燒祭及伊的灌奠以外來獻伊。」
NUM|28|16||「正月十四日是耶和華的pôaⁿ過節。
NUM|28|17||此月十五日是節筵，著食無酵餅七日久。
NUM|28|18||佇伊的頭一日著有聖會；攏呣通做勞動的工。
NUM|28|19||你著獻火祭做燒祭互耶和華，就是牛牨仔二隻，綿羊牨一隻，未滿年的羊牨仔七隻，恁攏著用無瑕疵的。
NUM|28|20||怹的素祭，用調和油的幼麵粉；為著一隻牛牨獻十份三；為著一隻羊牨獻十份二；
NUM|28|21||為著彼七隻羊仔，逐隻著獻十份一。
NUM|28|22||閣獻一隻山羊牨做贖罪祭，給恁贖罪。
NUM|28|23||恁獻諸個，著佇早起時的燒祭，就是常常獻的燒祭以外。
NUM|28|24||連連七日久，逐日照此個例用芳芳的火祭的食物獻互耶和華，著佇常常獻的燒祭及伊的灌奠，以外來獻。
NUM|28|25||第七日恁著有聖會，攏呣通做甚麼勞動的工。」
NUM|28|26||「七個七日節，起頭熟的土產，恁獻新的素祭互耶和華的日，著有聖會；攏呣通做勞動的工。
NUM|28|27||恁著獻芳芳的燒祭互耶和華，就是牛牨仔二隻，綿羊牨仔一隻，未滿年的羊牨仔七隻。
NUM|28|28||怹的素祭用調和油的幼麵粉；為著一隻牛牨獻十份三；為著一隻羊牨獻十份二；
NUM|28|29||為著彼七隻羊仔，逐隻著獻十份一。
NUM|28|30||閣獻一隻山羊牨給恁贖罪。
NUM|28|31||恁著獻諸個，及伊的灌奠佇常常獻的燒祭及伊的素祭以外，恁攏著用無瑕疵的。」
NUM|29|1||「七月初一，恁著有聖會；攏呣通做勞動的工，這是恁歕哨角的日。
NUM|29|2||恁著獻芳芳的燒祭互耶和華，就是牛牨仔一隻，綿羊牨一隻，未滿年的羊牨仔七隻，攏著無瑕疵的。
NUM|29|3||怹的素祭用調和油的幼麵粉；為著一隻牛牨獻伊法十份三；為著一隻羊牨獻十份二；
NUM|29|4||為著彼七隻羊仔，逐隻著獻十份一。
NUM|29|5||閣獻一隻山羊牨作贖罪祭，給恁贖罪。
NUM|29|6||諸個是逐月初一的燒祭及伊的素祭，以及常常獻的燒祭及怹的素祭以及伊的灌奠，各照伊的例以外，攏做芳芳的火祭獻互耶和華。」
NUM|29|7||「七月初十日，恁著有聖會；著刻苦家己的心，攏呣通做工。
NUM|29|8||恁著獻芳芳的燒祭互耶和華，就是牛牨仔一隻，綿羊牨一隻，未滿年的羊牨仔七隻，攏著無瑕疵的。
NUM|29|9||怹的素祭用調和油的幼麵粉；為著一隻牛牨獻十份三；為著一隻羊牨獻十份二；
NUM|29|10||為著彼七隻羊仔，逐隻著獻十份一。
NUM|29|11||閣獻一隻山羊牨做贖罪祭。這是佇贖罪祭及常常獻的燒祭，及怹的素祭以及怹的灌奠以外。」
NUM|29|12||「七月十五日，恁著有聖會；攏呣通做勞動的工，著七日久守節服事耶和華。
NUM|29|13||恁著獻燒祭做芳芳的火祭互耶和華，就是細隻的牛牨仔十三隻，綿羊牨二隻，未滿年的羊仔十四隻，攏著無瑕疵的。
NUM|29|14||怹的素祭用調和油的幼麵粉；為著此十三隻牛牨，逐隻牛牨獻十份三；為著二隻綿羊牨，逐隻綿羊牨獻十份二；
NUM|29|15||為著彼十四隻羊仔，逐隻羊仔獻十份一。
NUM|29|16||也獻一隻山羊牨做贖罪祭，這是佇常常獻的燒祭及伊的素祭及伊的灌奠以外。
NUM|29|17||「第二日著獻細隻牛牨仔十二隻，綿羊牨二隻，未滿年的羊仔十四隻，攏著無瑕疵的，
NUM|29|18||也為著牛牨、羊牨，及羊仔，續獻伊的素祭伊的灌奠，攏照怹的數額，照彼個例。
NUM|29|19||也獻一隻山羊牨做贖罪祭。這是佇常常獻的燒祭及伊的素祭及伊的灌奠以外。
NUM|29|20||「第三日著獻牛牨仔十一隻，綿羊牨二隻，未滿年的羊仔十四隻，攏著無瑕疵的；
NUM|29|21||也為著牛牨、羊牨，及羊仔，續獻伊的素祭伊的灌奠，攏照怹的數額照彼個例。
NUM|29|22||也獻一隻山羊牨做贖罪祭。這是佇常常獻的燒祭及伊的素祭及伊的灌奠以外。
NUM|29|23||「第四日著獻牛牨仔十隻，綿羊牨二隻，未滿年的羊仔十四隻，攏著無瑕疵的；
NUM|29|24||也為著牛牨、羊牨，及羊仔，續獻伊的素祭伊的灌奠，攏照怹的數額照彼個例。
NUM|29|25||也獻一隻山羊牨做贖罪祭。這是佇常常獻的燒祭及伊的素祭及伊的灌奠以外。
NUM|29|26||「第五日著獻牛牨仔九隻，綿羊牨二隻，未滿年的羊仔十四隻，攏著無瑕疵的；
NUM|29|27||也為著牛牨、羊牨，及羊仔，續獻伊的素祭伊的灌奠，攏照怹的數額照彼個例。
NUM|29|28||也獻一隻山羊牨做贖罪祭。這是佇常常獻的燒祭及伊的素祭及伊的灌奠以外。
NUM|29|29||「第六日著獻牛牨仔八隻，綿羊牨二隻，未滿年的羊仔十四隻，攏著無瑕疵的；
NUM|29|30||也為著牛牨、羊牨，及羊仔，續獻伊的素祭，伊的灌奠，攏照怹的數額照彼個例。
NUM|29|31||也獻一隻山羊牨做贖罪祭。這是佇常常獻的燒祭及伊的素祭及伊的灌奠以外。
NUM|29|32||「第七日著獻牛牨仔七隻，綿羊牨二隻，未滿年的羊仔十四隻，攏著無瑕疵的；
NUM|29|33||也為著牛牨、羊牨、及羊仔，續獻伊的素祭，伊的灌奠，攏照怹的數額照彼個例。
NUM|29|34||也獻一隻山羊牨做贖罪祭。這是佇常常獻的燒祭及伊的素祭及伊的灌奠以外。
NUM|29|35||「第八日恁著有嚴肅會；攏呣通做勞動的工；
NUM|29|36||恁著獻燒祭做芳芳的火祭互耶和華，就是牛牨一隻，綿羊牨一隻，未滿年的羊仔七隻，無瑕疵的；
NUM|29|37||也為著牛牨、羊牨，及羊仔，續獻伊的素祭伊的灌奠，攏照怹的數額，照彼個例。
NUM|29|38||也獻一隻公的山羊做贖罪祭。這是佇常常獻的燒祭及伊的素祭及伊的灌奠以外。
NUM|29|39||「佇恁諸個節期著用諸個獻互耶和華，攏佇所下的願及甘心所獻的以外，做恁的燒祭、素祭、灌奠，及平安祭。」
NUM|29|40||耶和華所命令摩西的，摩西就照按呢攏給以色列人講。
NUM|30|1||摩西吩咐以色列逐支派的頭人，給怹講：「耶和華所命令的是按呢：
NUM|30|2||人若對耶和華下願抑是咒誓，用一個約家己約束，就呣通吞食伊的話，著照伊的嘴所講出的一盡行伊。
NUM|30|3||查某囝仔少年、猶佇老父的家的時，若對耶和華下願，用約來家己約束，
NUM|30|4||伊的老父聽見伊所下的願及約束家己的約，伊的老父若靜靜無插伊，伊所下諸個願的確成立，伊所家己約束的約也的確成立。
NUM|30|5||總是老父聽見的日無允准伊，伊所下諸個願及家己約束許個約，攏無成立；耶和華也欲赦免伊，因為伊的老父無允准。
NUM|30|6||伊出嫁的時，若已經有下願，抑是伊的嘴隨便講出約束家己的話佇伊的身上，
NUM|30|7||伊的丈夫若聽見，也佇聽見的日靜靜無插伊，就伊所下諸個願的確成立，伊家己約束的約也的確成立。
NUM|30|8||總是伊的丈夫聽見的日，無允准伊，就廢無伊所下的願，及伊的嘴隨便講出約束家己的話；耶和華也欲赦免伊。
NUM|30|9||守寡婦仁人抑是受離出的婦仁人所下的願，及伊家己約束的話，攏欲成立佇伊的身上。
NUM|30|10||婦仁人若佇丈夫的厝下願抑是咒誓，用約來約束家己，
NUM|30|11||丈夫聽見，靜靜無插伊，也無呣允准，伊所下諸個願攏欲成立，也伊約束家己的約也欲成立。
NUM|30|12||總是丈夫聽見的日，若給伊廢無，見若伊的嘴所出的或是所下的願抑是家己約的，就攏bē成立，因為伊的丈夫已經廢無伊；耶和華也欲赦免伊。
NUM|30|13||見若所下的願及約束的咒誓來刻苦家己，伊的丈夫通成立伊，伊的丈夫也通廢無伊。
NUM|30|14||總是伊的丈夫日日靜靜無插伊，就成立伊所下許個願及約束伊的話；因為伊的丈夫聽見的日靜靜無插伊，伊就成立伊。
NUM|30|15||總是丈夫聽見了後，廢無伊，就伊著擔當婦仁人的罪。」
NUM|30|16||諸個是耶和華所命令摩西的，論起丈夫對佇婦仁人，老父對佇少年的查某子、住佇家內的規例。
NUM|31|1||耶和華吩咐摩西講：
NUM|31|2||「你著攻擊米甸人替以色列人報仇，後來你欲倒祖。」
NUM|31|3||摩西吩咐百姓講：「著對恁中間備辦人帶家私出去攻擊米甸，通佇米甸人的身上為耶和華報仇。
NUM|31|4||著對以色列眾支派的中間，逐支派著差一千人去交戰。」
NUM|31|5||就對以色列諸個族中，逐支派出一千人，共一萬二千人，帶家私備辦交戰。
NUM|31|6||摩西就差每支派一千人去交戰，怹及祭司以利亞撒的子非尼哈去交戰；非尼哈手提聖所的器具及歕大聲的號頭。
NUM|31|7||怹照耶和華所命令摩西的，及米甸人交戰，一盡刣死怹的查甫丁。
NUM|31|8||佇所刣死的人的中間，也刣死米甸諸個王，就是以未、利金、蘇珥、戶珥、利巴，米甸五個王，閣用刀刣死比珥的子巴蘭。
NUM|31|9||以色列人掠米甸的婦仁人及怹的囝仔，也將怹一切的精牲、一切羊群，及一切的財物攏搶來，做搶物，
NUM|31|10||閣用火燒怹所徛起的地，許個城及怹所有的營盤，
NUM|31|11||將一切所搶的、所掠的，人及精牲攏帶來，
NUM|31|12||將所掠的人，以及所搶所提的物，攏帶到摩押的平洋，佇約但河邊及耶利哥相對的營盤，交互摩西及祭司以利亞撒，及以色列的會眾。
NUM|31|13||摩西及祭司以利亞撒，及會眾攏總的首領，出去營外迎接怹。
NUM|31|14||摩西受氣許個對交戰倒來的軍長、千總、百總，
NUM|31|15||摩西對怹講：「恁留諸個婦女猶活啲嗎？
NUM|31|16||看啊，怹趁巴蘭的計謀，互以色列人佇毗珥的事得罪耶和華，致到耶和華的會眾抵著瘟疫。
NUM|31|17||今著刣死細子中攏總的查甫囝仔，也刣死許個已經及查甫人同房的婦仁人。
NUM|31|18||總是許個未及查甫人同房的查某囝仔，恁通為家己留怹的活命。
NUM|31|19||恁著紮營佇營外七日久；見若刣人的，見若摸著受刣的，著佇第三日，第七日，清氣家己，也著清氣恁所掠來的人，
NUM|31|20||論到所有的衣服、抑是皮做的、抑是山羊毛織的，抑是柴做的物，攏著清氣伊。」
NUM|31|21||祭司以利亞撒對交戰倒來的軍隊講：「耶和華所命令摩西律法的條例就是按呢：
NUM|31|22||總是金、銀、銅、鐵、錫、鉛，
NUM|31|23||見若會擋得火的物，恁著互伊經過火就成做清氣，總是著閣用除去污穢的水清氣伊；見若bē擋得火的物，恁著互伊經過水。
NUM|31|24||第七日，著洗恁的衫，恁就清氣，才通入營。」
NUM|31|25||耶和華吩咐摩西講：
NUM|31|26||「你及祭司以利亞撒，及會眾諸個族長，著算所搶掠的，無論人及精牲的數額。
NUM|31|27||所搶來的著分做二份：一份互出去交戰的精兵，一份互全會的眾人。
NUM|31|28||著對出戰的兵丁抽物來進貢耶和華，見若人、牛、驢、羊群，每五百抽一。
NUM|31|29||對怹彼半的中間，著抽出伊來互祭司以利亞撒，做舉祭互耶和華。
NUM|31|30||對以色列人彼一半的中間，就是對人、牛、驢、羊群，攏總的精牲，每五十抽一，交互顧守耶和華會幕的責成的利未人。」
NUM|31|31||摩西就及祭司以利亞撒照耶和華所命令摩西的來行。
NUM|31|32||所搶的物，就是兵丁所搶用剩的：羊六十七萬五千隻；
NUM|31|33||牛七萬二千隻；
NUM|31|34||驢六萬一千隻；
NUM|31|35||人三萬二千，就是呣曾及查甫人同房的查某囝仔。
NUM|31|36||出去交戰的人的份額，就是怹所得著的彼半，共有羊三十三萬七千五百隻，
NUM|31|37||對怹中間抽來進貢耶和華的羊，六百七十五隻；
NUM|31|38||牛三萬六千隻，對怹中間抽來進貢耶和華的，七十二隻；
NUM|31|39||驢三萬連五百隻，對彼中間抽來進貢耶和華的，是六十一隻；
NUM|31|40||人一萬六千，對彼中間抽來進貢耶和華的，是三十二個。
NUM|31|41||摩西將進貢的物，就是歸互耶和華的舉祭，交互祭司以利亞撒，是照耶和華所命令摩西的。
NUM|31|42||以色列人所得著彼一半，就是摩西對交戰的人分來互怹的。（
NUM|31|43||會眾彼一半有：羊三十三萬七千五百隻；
NUM|31|44||牛三萬六千隻；
NUM|31|45||驢三萬連五百隻；
NUM|31|46||人一萬六千個。）
NUM|31|47||對以色列人的一半無論是人是精牲，摩西每五十抽一，交互顧守耶和華會幕的責成的利未人，是照耶和華所命令摩西的。
NUM|31|48||管理軍隊諸個官，就是千總、百總，攏來就近摩西，
NUM|31|49||對摩西講：「奴僕所管的兵已經點算總額，阮中間無減少一人。
NUM|31|50||今阮將逐人所得著的金器、鍊仔、手環、拍印仔的手指、耳鈎、掛頷頸的珠鍊仔，攏帶來做禮物獻互耶和華，通佇耶和華的面前為著阮本身贖罪。」
NUM|31|51||摩西及祭司以利亞撒就收怹的金，就是逐樣拍好的手飾。
NUM|31|52||千總、百總所獻互耶和華的金共有一萬六千七百五十舍客勒。
NUM|31|53||因為逐個兵丁攏有為著家己搶財物。
NUM|31|54||摩西及祭司以利亞撒收千總、百總的金，就帶入會幕，佇耶和華的面前做以色列人的紀念。
NUM|32|1||流便的子孫及迦得的子孫怹的精牲極其多；怹看見雅謝的地及基列的地是通飼精牲的所在，
NUM|32|2||迦得的子孫及流便的子孫就來見摩西及祭司以利亞撒，以及會眾的首領，給怹講：
NUM|32|3||「亞大錄、底本、雅謝、寧拉、希實本、以利亞利、示班、尼波、比穩，
NUM|32|4||就是耶和華佇以色列會眾的面前所攻取的地，是通飼精牲的地，你的奴僕也有精牲」；
NUM|32|5||閣講：「阮若得著恩典佇你的面前，求你用此個地互你的奴僕做業，莫得導阮過約但河。」
NUM|32|6||摩西對迦得的子孫及流便的子孫講：「總無恁的兄弟去爭戰，也恁坐佇遮嗎？
NUM|32|7||恁啥事互以色列人餒志，無愛過去入耶和華所賞賜怹彼個地啊？
NUM|32|8||我前對加低斯巴尼亞差恁的老父去偷看彼個地，怹也是按呢行。
NUM|32|9||因為怹上去以實各的山谷，去看彼個地的時，有互以色列人餒志，呣愛入耶和華所賞賜怹的地。
NUM|32|10||當日，耶和華的受氣發出，就咒誓講：
NUM|32|11||『見若對埃及上來、二十歲以上的人決斷bē得著看見我對亞伯拉罕、以撒、雅各咒誓應允的地，因為怹無全心跟隨我。
NUM|32|12||獨獨基尼洗族耶孚尼的子迦勒及嫩的子約書亞通看見，因為怹專心隨耶和華。』
NUM|32|13||耶和華對以色列人發受氣，互怹佇曠野漂流四十年，聽候彼代行歹佇耶和華面前的人攏消滅。
NUM|32|14||看啊，恁起來續接恁的老父，加添罪人的數額，互耶和華益發受氣以色列。
NUM|32|15||恁若越倒轉無隨伊，伊欲閣放拺怹佇曠野，恁就是滅無諸個眾百姓。」
NUM|32|16||怹倚近摩西，講：「阮欲佇遮為阮的精牲創寮(tiâu)，為阮的囝仔起城。
NUM|32|17||總是阮本身欲帶軍器行佇以色列人的頭前，聽候阮導怹到怹的地方；獨獨阮的囝仔，因為此個地徛起的百姓的緣故，欲踮佇堅固的城內。
NUM|32|18||阮呣倒去阮厝，聽候以色列人逐個得著伊的業。
NUM|32|19||阮無欲及怹佇約但河彼旁閣去的地得著業，因為阮的業是在佇約但河東勢此旁。」
NUM|32|20||摩西對怹講：「恁若欲按呢行，佇耶和華的面前帶軍器出去交戰，
NUM|32|21||恁所有帶軍器的人若佇耶和華的面前過約但河，聽候伊對伊的面前趕出伊的對敵，
NUM|32|22||彼個地已經互耶和華卡贏，然後恁通倒來，佇耶和華及以色列的面前恁就無罪，此個地欲佇耶和華的面前互恁做業。
NUM|32|23||設使恁無按呢行，就是得罪耶和華，著知恁的罪欲追趇恁。
NUM|32|24||今著給恁的囝仔起城，給恁的羊群創寮(tiâu)，照恁的嘴所講的去行。」
NUM|32|25||迦得的子孫及流便的子孫對摩西講：「你的奴僕欲照我的主所吩咐的去行。
NUM|32|26||阮的囝仔、阮的某、阮的羊群、阮的精牲，攏欲留佇基列諸個城。
NUM|32|27||總是你的奴僕，見若帶軍器的，攏欲照我的主所講的話，佇耶和華的面前過去交戰。」
NUM|32|28||摩西就為著怹吩咐祭司以利亞撒及嫩的子約書亞，及以色列眾支派的族長，
NUM|32|29||摩西對怹講：「迦得的子孫及流便的子孫，若及恁過約但河，逐人抬家私佇耶和華的面前去交戰，彼個地互恁卡贏，恁就著用基列地互怹做業。
NUM|32|30||設使怹呣帶軍器及恁過去，怹就佇迦南地對恁中間得著業。」
NUM|32|31||迦得的子孫及流便的子孫應講：「耶和華對阮所講的，你的奴僕就按呢行。
NUM|32|32||阮欲帶軍器，佇耶和華的面前過去，入迦南地，獨獨約但河外、阮所得著做業的地猶原歸阮。」
NUM|32|33||摩西就用亞摩利王西宏的國及巴珊王噩的國，彼個地及伊境內諸個城就是四周圍諸個城，攏互迦得的子孫及流便的子孫，以及約瑟的子瑪拿西的半支派。
NUM|32|34||迦得的子孫起底本、亞他錄、亞羅珥、
NUM|32|35||亞他錄朔反、雅謝、約比哈、
NUM|32|36||伯寧拉、伯哈蘭，攏是堅固的城。怹閣起羊寮(tiâu)。
NUM|32|37||流便的子孫起希實本、以利亞利、基列亭、
NUM|32|38||尼波、巴力免（已經換怹的名），閣起西比瑪，怹所起諸個城用新的名號伊。
NUM|32|39||瑪拿西的子瑪吉，伊的子孫去基列，佔彼個地，趕出彼所在的亞摩利人。
NUM|32|40||摩西將基列互瑪拿西的子瑪吉，伊就徛佇遐。
NUM|32|41||瑪拿西的子睚珥去佔許個鄉社，就稱伊做哈倭特睚珥。
NUM|32|42||羅巴去佔基納及基納諸個鄉社，就照家己的名稱伊做羅巴。
NUM|33|1||以色列人照軍隊，佇摩西、亞倫的手下出埃及地所行的路站記佇下面。
NUM|33|2||摩西照耶和華的命令記載怹起身行的路站，怹起身行的路站就是按呢：
NUM|33|3||正月間佇正月十五日，就是pôaⁿ過節的第二日，以色列人對蘭塞起身，佇埃及眾人的目睭前靠大權能的手出去。
NUM|33|4||彼時，埃及人啲埋葬怹攏總的大子，就是耶和華佇怹中間所拍死者；耶和華也譴責怹許個上帝。
NUM|33|5||以色列人對蘭塞起身，紮營佇疏割。
NUM|33|6||對疏割起身，紮營佇近曠野的以倘。
NUM|33|7||對以倘起身，越轉到比哈希錄，就是佇巴力洗分的對面，就紮營佇密奪的頭前。
NUM|33|8||對哈比錄對面起身，經過海中到曠野，閣佇以倘的曠野行三日的路站，就紮營佇瑪拉。
NUM|33|9||怹對瑪拉起身，來到以琳，（以琳有十二條水泉，七十欉棗樹），就佇遐紮營。
NUM|33|10||對以琳起身，紮營佇紅海墘。
NUM|33|11||對紅海墘起身，紮營佇汛的曠野。
NUM|33|12||對汛的曠野起身，紮營佇脫加。
NUM|33|13||對脫加起身，紮營佇亞錄。
NUM|33|14||對亞錄起身，紮營佇利非訂；佇遐，無水通互百姓飲。
NUM|33|15||對利非訂起身，紮營佇西奈的曠野。
NUM|33|16||對西奈的曠野起身，紮營佇基博羅哈他瓦。
NUM|33|17||對基博羅哈他瓦起身，紮營佇哈洗錄。
NUM|33|18||對哈洗錄起身，紮營佇利提瑪。
NUM|33|19||對利提瑪起身，紮營佇臨門帕烈。
NUM|33|20||對臨門帕烈起身，紮營佇立拿。
NUM|33|21||對立拿起身，紮營佇勒撒。
NUM|33|22||對勒撒起身，紮營佇基希拉他。
NUM|33|23||對基希拉他起身，紮營佇沙斐山。
NUM|33|24||對沙斐山起身，紮營佇哈拉大。
NUM|33|25||對哈拉大起身，紮營佇瑪吉希錄。
NUM|33|26||對瑪吉希錄起身，紮營佇他哈。
NUM|33|27||對他哈起身，紮營佇他拉。
NUM|33|28||對他拉起身，紮營佇密加。
NUM|33|29||對密加起身，紮營佇哈摩拿。
NUM|33|30||對哈摩拿起身，紮營佇摩西錄。
NUM|33|31||對摩西錄起身，紮營佇比尼亞干。
NUM|33|32||對比尼亞干起身，紮營佇曷哈及甲。
NUM|33|33||對曷哈及甲起身，紮營佇約巴他。
NUM|33|34||對約巴他起身，紮營佇阿博拿。
NUM|33|35||對阿博拿起身，紮營佇以旬迦別。
NUM|33|36||對以旬迦別起身，紮營佇尋的曠野，就是加低斯。
NUM|33|37||對加低斯起身，紮營佇何珥山，以東地的邊界。
NUM|33|38||以色列人出埃及地的四十年，五月初一日，祭司亞倫遵趁耶和華的命令上何珥山，就死佇遐。
NUM|33|39||亞倫死佇何珥山的時一百二十三歲。
NUM|33|40||徛起佇迦南地南方的迦南人亞拉得王聽見以色列人來啦。
NUM|33|41||以色列人對何珥山起身，紮營佇撒摩拿。
NUM|33|42||對撒摩拿起身，紮營佇普嫩。
NUM|33|43||對普嫩起身，紮營佇阿伯。
NUM|33|44||對阿伯起身紮營佇以耶亞巴琳，摩押的邊界。
NUM|33|45||對依因起身，紮營佇底本迦得。
NUM|33|46||對底本迦得起身，紮營佇亞門低比拉太音。
NUM|33|47||對亞門低比拉太音起身，紮營佇尼波對面的亞巴琳山。
NUM|33|48||對亞巴琳山起身，紮營佇摩押的平洋約但河邊、耶利哥對面。
NUM|33|49||怹紮營佇約但的河邊，對伯耶施末到亞伯什亭佇摩押平洋。
NUM|33|50||耶和華佇摩押平洋──約但河邊、耶利哥對面吩咐摩西講：
NUM|33|51||「你著吩咐以色列人給怹講：恁過約但河入迦南地的時，
NUM|33|52||就著對恁面前趕出遐所有徛起的百姓，毀滅怹一切拍成的石像閣毀滅怹一切鎔鑄的偶像，閣拆毀怹一切的山頭壇。
NUM|33|53||恁著佔彼所在，也著徛起佇遐，因為我將彼所在賞賜恁做業。
NUM|33|54||恁著照逐家拈鬮，承接彼個地；人多的，著分產業卡多互怹；人少的，著分產業卡少互怹。看人拈著甚麼所在，彼所在就歸伊。照恁祖公的支派恁著承接伊。
NUM|33|55||設使恁無趕出彼所在徛起的百姓，就恁所容允伊踮啲的百姓，欲做恁目睭中的茦(chhì)，脇(hia̍p)下的草茦，怹也欲佇恁所徛起的地窘迫恁。
NUM|33|56||閣我欲款待恁，親像我曾想欲款待怹的。」
NUM|34|1||耶和華吩咐摩西講：
NUM|34|2||「你著命令以色列人給怹講：恁到迦南地的時，就是歸互恁做業的迦南照伊四境的地，
NUM|34|3||恁的南方著對尋的曠野，沿以東的邊界；恁的南界著對鹽海東勢的極頭，
NUM|34|4||恁的界著到亞克拉濱的山坪的南勢，續到尋，直直𥦁到加低斯巴尼亞的南旁，閣𥦁到哈薩亞達，續到押們，
NUM|34|5||此個境界著對押們越到埃及的溪，𥦁到海為止。
NUM|34|6||「西旁著用大海做界；這就是恁西勢的界。
NUM|34|7||「恁北勢的界著對大海，畫到何珥山，
NUM|34|8||對何珥山畫到哈馬的路口，𥦁到西達達，
NUM|34|9||閣𥦁到西斐崙，直到哈薩以難為止。這欲做恁北勢的界。
NUM|34|10||「恁著對哈薩以難畫到示番做恁東勢的界。
NUM|34|11||此個界著對示番落去到亞延東勢的利比拉，閣落去到基尼烈湖的東勢。
NUM|34|12||此個界著落去到約但河，𥦁到鹽海為止。此四圍的界內，欲做恁的地。」
NUM|34|13||摩西命令以色列人講：「這是照恁所拈鬮做啲欲續接業的地，耶和華所命令互九個支派閣半支派的；
NUM|34|14||因為流便子孫的支派照怹的宗族閣迦得子孫的支派照怹的宗族已經得著產業，瑪拿西半支派也得著。
NUM|34|15||此二支派閣半支派已經佇約但外、耶利哥的東勢、向日出的所在得著業。」
NUM|34|16||耶和華閣吩咐摩西講：
NUM|34|17||「欲給恁分地做業的人的名字記佇下底是祭司以利亞撒及嫩的子約書亞。
NUM|34|18||恁著對逐支派揀一個首領分彼個地做業。
NUM|34|19||諸個人的名記佇下底：猶大的支派有耶孚尼的子迦勒。
NUM|34|20||西緬子孫的支派有亞米忽的子示某利。
NUM|34|21||便雅憫的支派有基斯倫的子以利達。
NUM|34|22||但的子孫的支派有首領，約利的子布基。
NUM|34|23||約瑟的子孫瑪拿西子孫的支派有首領，以弗的子漢聶。
NUM|34|24||以法蓮子孫的支派有首領，立弗但的子基某利。
NUM|34|25||西布倫子孫的支派有首領，帕納的子以利撒番。
NUM|34|26||以薩迦子孫的支派有首領，阿散的子帕鐵。
NUM|34|27||亞設子孫的支派有首領，示羅米的子亞希忽。
NUM|34|28||拿弗他利子孫的支派有首領，亞米忽的子比大黑。」
NUM|34|29||諸個人就是耶和華所命令、佇迦南地將產業分互以色列人的。
NUM|35|1||耶和華佇摩押的平洋──約但河邊、耶利哥對面吩咐摩西講：
NUM|35|2||「你命令以色列人，著對怹所得著的業用城互利未人徛起，也著用城四圍的郊野互利未人。
NUM|35|3||城欲互怹徛起，郊野欲做怹的牛、羊、財物，及逐樣精牲的路用。
NUM|35|4||恁所互利未人城外的郊野，對城腳四圍量出一千肘。
NUM|35|5||你佇城外量伊，東勢二千肘，南勢二千肘，西勢二千肘，北勢二千肘，城佇中央；這是欲互怹做城的郊野。
NUM|35|6||恁所互利未人許個城，其中著六個逃閃的城，恁著設立伊互刣死人的通逃走佇遐。諸個以外著閣互怹四十二個城。
NUM|35|7||恁著互利未人的城，共四十八，城及郊野攏著互怹。
NUM|35|8||論到恁對以色列人的產業中所互利未人的城；對業多的取卡多城，對業少的取少；各照所承接的業撥出城互利未人。」
NUM|35|9||耶和華吩咐摩西講：
NUM|35|10||「你著吩咐以色列人給怹講：恁過約但河，入迦南地，
NUM|35|11||就著撥出幾個城，互恁做逃閃的城，互錯誤刣死人的兇身通逃走佇遐。
NUM|35|12||諸個城通互恁閃避彼個報仇的人，互兇身無致到死，聽候伊徛佇會眾的面前受審判。
NUM|35|13||恁所撥出來的城，著做恁六個逃閃的城。
NUM|35|14||佇約但河外著撥出三個城，佇迦南地也著撥出三個城，做逃閃的城。
NUM|35|15||此六個城著互以色列人及怹中間的出外人，及寄腳的，做逃閃的路用，互錯誤刣人的通走去遐。
NUM|35|16||「設使人用鐵器拍人，致到死，伊就是兇犯；兇犯的確著互伊死。
NUM|35|17||伊的手若用會互人死的石擲人，致到人死，伊就是兇犯；兇犯的確著死。
NUM|35|18||伊的手若用會互人死的柴拍人，致到人死，伊就是兇犯；兇犯的確著死。
NUM|35|19||報人命的本身著刣死彼個兇犯，一下抵著伊就著刣伊。
NUM|35|20||人若怨恨彼人來給伊捙倒，抑是匿啲用物擲伊，致到死，
NUM|35|21||豈採因為挾恨用手拍人，致到死，就彼個拍人的的確著死。因為伊真正是兇犯；報人命的抵著兇犯就刣死伊。
NUM|35|22||「設使人無挾恨，忽然捙伊，抑是無匿啲用物擲伊，
NUM|35|23||抑是無看見的時用會拍死人的石頭擲著伊，來致到死，及伊本無冤讎，也無意思欲害伊。
NUM|35|24||會眾就著照許個法度，佇拍死人的及報人命者的中間審判伊。
NUM|35|25||會眾著救彼個錯誤刣人的脫離報人命者的手，會眾也著互伊倒轉伊所走入逃閃的城。伊著踮佇彼內面，聽候到抹聖油的祭司頭死。
NUM|35|26||總是錯誤刣死人的，無論怎樣，若出去伊所走入逃閃的城的境外，
NUM|35|27||報人命的若佇逃閃的城的境外抵著伊，來刣死彼個兇犯，報人命的就無刣死人的罪。
NUM|35|28||因為伊應該著踮伊逃閃的城，聽候祭司頭死。祭司頭死了後，錯誤刣人的才通倒去伊產業的地。
NUM|35|29||這佇恁一切徛起的所在，欲做恁恁逐世代的法律。
NUM|35|30||「見若刣死人，彼個兇犯著照幾若個干證的人的話來互伊死，若只有一人做干證就呣通互人死。
NUM|35|31||刣死人、犯著死罪的，恁呣通收贖回生命的價錢；的確著互伊死。
NUM|35|32||彼個走到逃閃的城的人，恁呣通給伊提贖回的價，互伊佇祭司未死的代先閣來踮本地。
NUM|35|33||按呢，恁就無拍垃墋恁所徛起的地，因為血是拍垃墋地的；若有血流佇地裡，設使呣是流彼個刣人者的血，彼個地就bē得著清氣。
NUM|35|34||恁呣通拍垃墋恁所踮的地，就是我踮佇彼中間的地，因為我──耶和華踮佇以色列人的中間。」
NUM|36|1||屬約瑟的子孫諸個家，瑪拿西的孫，瑪吉的子基列的子孫許個族長，來到摩西及以色列人諸個族長諸個首領的面前，講：
NUM|36|2||「耶和華曾命令我的主拈鬮分地互以色列人做業，我的主也受著耶和華的命令將阮的兄弟西羅非哈的產業分互伊許個查某子。
NUM|36|3||怹若嫁以色列別支派的人，怹的產業就對阮祖公所留的產業撥過去加添佇怹所欲屬的支派的產業。按呢，就對阮拈鬮所得著的業撥過去。
NUM|36|4||到以色列人的禧年，怹的產業就加添佇怹所欲屬的支派的產業。按呢，怹的產業就是對阮祖公支派的產業撥過去。」
NUM|36|5||摩西照耶和華的話命令以色列人講：「約瑟子孫的支派所講的是著。
NUM|36|6||論到西羅非哈諸個查某子，耶和華按呢命令講：怹通嫁怹合意的人，獨獨著嫁互怹老父同宗支派的人。
NUM|36|7||按呢，以色列人的產業就無對此支派歸到彼支派，因為以色列人著逐個執守怹祖公支派的產業。
NUM|36|8||見若佇以色列支派中得著產業的查某子，著做伊的老父同宗支派的人的某，通互以色列人的支派逐個執守怹的祖公的產業。
NUM|36|9||按呢，怹的產業就無對此支派歸到彼支派，因為以色列人的支派欲逐個執守怹的產業。」
NUM|36|10||耶和華按呢吩咐摩西，西羅非哈的查某子就按呢行。
NUM|36|11||因為西羅非哈的查某子瑪拉、得撒、曷拉、密迦、挪阿攏嫁怹的叔伯的子。
NUM|36|12||怹嫁佇約瑟的子、瑪拿西子孫許個家；就怹的產業猶原留佇怹老父的家的支派。
NUM|36|13||諸個是耶和華佇摩押平洋──約但河邊、耶利哥對面──託摩西所吩咐以色列人的命令、法度。
DEU|1|1||摩西佇約但外、佇曠野疏弗對面的亞拉巴──就是佇巴蘭、陀弗、拉班、哈洗錄、底撒哈的中間──對以色列的眾人所講的話記佇下底。（
DEU|1|2||對何烈經過西珥山的路到加低斯巴尼亞有十一日的路站。）
DEU|1|3||佇第四十年十一月初一日，摩西照耶和華一切所命令伊的攏給以色列人講。
DEU|1|4||彼時，伊已經拍贏徛起佇希實本的亞摩利王西宏及徛起佇以得來、亞斯他錄的巴珊王噩。
DEU|1|5||摩西佇約但外的摩押地起頭傳此個律法講：
DEU|1|6||「耶和華──咱的上帝佇何烈吩咐咱講：恁徛起此個山已經久啦；
DEU|1|7||著起身越轉到亞摩利人的山地及近倚遐的逐所在，佇亞拉巴、佇山地、佇平洋、佇南方，沿海一帶迦南人的地，及黎巴嫩閣到大河就是伯拉河。
DEU|1|8||今我用此個地排列佇恁的面前；恁著入去得著伊來做業，就是耶和華對恁的祖亞伯拉罕、以撒、雅各咒誓欲賞賜怹及怹的後裔的地。」
DEU|1|9||「彼時，我給恁講：『恁的責成，我家己一個擔當bē起。
DEU|1|10||耶和華──恁的上帝互恁加添多多。看啊，恁今仔日親像天頂的星許多。
DEU|1|11||願耶和華──恁列祖的上帝互恁比現今加千倍多，也照伊所應允恁的賜福恁。
DEU|1|12||恁的重擔，恁的責成，及恁的冤家，我家己一個豈可擔當會起啊？
DEU|1|13||恁著照逐支派揀有智慧、有見識、有名望的人，我設立怹做恁的首領。』
DEU|1|14||恁應我講：『你所講的是好，通行伊。』
DEU|1|15||我就將恁逐支派的首領，就是有智慧、有名望的人，設立怹做首領，就是千總、百總、五十夫長、十夫長，及有司，照恁的支派來管理恁。
DEU|1|16||「當時，我命令恁的審判官講：『恁佇恁兄弟中審判，或是人及伊的兄弟，抑是及怹中間的出外人有相告，著照公道判斷。
DEU|1|17||審判的時，呣通看人的外貌；弱及強平平著聽伊，呣通驚畏人，因為審判屬佇上帝。恁[人奧]解決的事，互伊到我遮，我就判斷伊。』
DEU|1|18||彼時，我將恁所應該行的事攏命令恁。」
DEU|1|19||「咱照耶和華──咱的上帝所命令咱的對何烈起身，經過恁所看見彼個大閣通驚的曠野，路對亞摩利人的山地，咱就到加低斯巴尼亞。
DEU|1|20||我對恁講：『恁已經到耶和華──咱的上帝賞賜咱亞摩利人的山地。
DEU|1|21||看啊！耶和華──恁的上帝已經將彼個地排列佇你的面前，你著照耶和華──你的列祖的上帝所對你講的上去來得著伊做業；莫得驚，莫得愞。』
DEU|1|22||彼時恁攏就近我來講：『咱著差人代先去，給咱偷看彼個地，回覆咱，看咱著對甚麼路上去，甚麼城入去。』
DEU|1|23||這話我看做好，我就對恁中間揀十二人，每支派一人。
DEU|1|24||怹就越轉身上山地去，到以實各的山谷，偷看伊。
DEU|1|25||怹手裡提彼所在的果子，帶來到咱遐，回覆咱講：『耶和華──咱的上帝所賞賜咱的是好的土地。』
DEU|1|26||「總是恁呣肯上去，背耶和華──恁的上帝的命令，
DEU|1|27||閣佇恁的布棚內哀怨講：『因為耶和華怨恨咱，所以導咱出埃及地，欲將咱交佇亞摩利人的手，剿滅咱。
DEU|1|28||咱欲上去叨落啊？咱的兄弟互咱失志，講遐的百姓比咱卡大卡軂，城闊大閣堅固，高到抵天，閣阮佇遐看見亞衲族的人。』
DEU|1|29||我就對恁講：『莫得愞，莫得驚怹。
DEU|1|30||行佇恁的面前的耶和華──恁的上帝欲替恁交戰，親像伊佇埃及為著恁來行佇恁目睭前一切的事。
DEU|1|31||閣親像伊行佇曠野，佇遐你看見耶和華──你的上帝佇你一切所行的路有怎樣揹你，親像人揹伊的子一樣，到恁到佇此個所在。』
DEU|1|32||總是恁佇此個事呣信耶和華──恁的上帝。
DEU|1|33||伊佇路裡，佇恁的頭前啲行，給恁尋安營的所在；暝時用火，日時用雲，指示恁所著行的路。」
DEU|1|34||「耶和華聽見諸個話的聲，就受氣，咒誓講：
DEU|1|35||『此個歹世代的人，決斷無一個會看見我咒誓賞賜恁列祖的好地；
DEU|1|36||只有耶孚尼的子迦勒欲得著看見，閣我欲用伊所踏著的地賞賜伊及伊的子孫，因為伊專心隨耶和華。』
DEU|1|37||耶和華為著恁的緣故也受氣我，講：『你也bē得著入彼個所在。
DEU|1|38||跟隨你的、嫩的子約書亞，伊欲入去遐；你著勇壯伊的心志，因為伊欲互以色列人承接彼個所在。
DEU|1|39||閣恁的囝仔，就是恁所講、欲受掠的，及今仔日恁許個bē曉好歹的子兒，欲入去遐。我欲將彼所在互怹，怹欲得著做業。
DEU|1|40||論到恁，恁著越倒轉起身，對紅海的路去曠野。』
DEU|1|41||「彼時，恁應我講：『阮得罪耶和華，今阮欲照耶和華──阮的上帝一切所命令的上去交戰。』對彼霎恁逐人帶軍器，隨便上去山地。
DEU|1|42||耶和華給我講：『你著給怹講：呣通上去，也呣通交戰；因為我無佇恁中間，驚了恁刣輸對敵。』
DEU|1|43||我就給恁講，總是恁呣聽趁，悖逆耶和華的命令，自專上去山地。
DEU|1|44||踮佇山裡的亞摩利人就出來攻擊恁，親像蜂追趕恁一般，佇西珥刣贏恁，直到何珥瑪。
DEU|1|45||恁就倒轉來，佇耶和華的面前啼哭；總是耶和華呣聽恁的聲，也呣俯耳孔向恁。
DEU|1|46||恁就踮佇加低斯多多日，照恁踮佇遐的日。」
DEU|2|1||「此霎了後，咱越倒轉起身，對紅海的路去曠野，是照耶和華所對我講的。咱踅(se̍h)西珥山多多日。
DEU|2|2||耶和華吩咐我講：
DEU|2|3||『恁踅(se̍h)此個山久啦，著越轉向北勢去。
DEU|2|4||你著吩咐百姓講：以掃的子孫恁的兄弟踮佇西珥，恁欲經過怹的境界。怹欲驚恁，所以恁著不止謹慎。
DEU|2|5||呣通及怹爭戰；怹的地，就若一腳跡位，我攏無互恁，因為我已經將西珥山互以掃做業。
DEU|2|6||恁著用銀對怹買米糧來食，也著用銀對怹買水來飲。
DEU|2|7||因為耶和華──你的上帝佇你的手所做一切的工賜福你。你行此個大的曠野，伊攏知。此四十年，耶和華──你的上帝及你佇啲，你攏無欠缺一項。』
DEU|2|8||「對按呢，咱離開咱的兄弟以掃的子孫徛起佇西珥的，對亞拉巴的路，經過以拉他、以旬迦別，咱就越轉經過摩押曠野的路去。
DEU|2|9||耶和華對我講：『呣通攪擾摩押人，也呣通及怹交戰。怹的地，我攏無欲互你做業，因為我已經將亞珥互羅得的子孫做業。』
DEU|2|10||（早前，有以米人徛起佇遐，百姓多，大閣軂，親像亞衲人一樣。
DEU|2|11||怹也互人算怹做利乏音人，親像亞衲人一樣；總是摩押人稱伊做以米人。
DEU|2|12||早前，何利人也徛起佇西珥，總是以掃的子孫續接伊，怹佇怹的面前剿滅怹，來住佇怹的所在，親像以色列佇耶和華賞賜怹做業的地所行的。）
DEU|2|13||今恁著起來過撒烈溪！對按呢咱過撒烈溪。
DEU|2|14||對咱離開加低斯巴尼亞，到過撒烈溪的日，共三十八年，到彼代的武士攏死無佇軍營中，照耶和華對怹所咒誓的。
DEU|2|15||閣耶和華的手攻擊怹，對軍營中剿滅怹，到怹攏死無。
DEU|2|16||「武士對百姓中攏剿滅死無以後，
DEU|2|17||耶和華吩咐我講：
DEU|2|18||『你今仔日著對摩押的境界亞珥經過，
DEU|2|19||行近亞捫人的對面，呣通攪擾怹，也呣通及怹爭戰。因為亞捫人的地，我無互恁做業，因為我已經賞賜羅得的子孫做業。』（
DEU|2|20||彼個地也算做利乏音人的地，早前利乏音人踮佇遐，亞捫人稱怹做散送冥。
DEU|2|21||許個百姓多，大閣軂，親像亞衲人一樣，總是耶和華佇亞捫人的面前剿滅怹，怹就得著怹的地，續接徛起。
DEU|2|22||親像伊為以掃的子孫徛起佇西珥的、滅何利人佇怹的面前、怹就續接徛起怹的地，到今仔日。
DEU|2|23||閣有亞衛人徛起佇鄉社續到迦薩的，對迦斐託出來的迦裴託人滅怹，來徛起佇怹的位。）
DEU|2|24||今恁著起來，起身過亞嫩的山谷；看啊，我已經將亞摩利人希實本王西宏及伊的地交佇你的手頭，你著起手得著伊的地，去及伊交戰。
DEU|2|25||對今仔日起，我欲互天下萬百姓聽見你的名聲的驚恁、愞恁，閣因為你愕愕惙痛苦。」
DEU|2|26||「我就對基底莫的曠野差使者去見希實本王西宏，用和平的話講：
DEU|2|27||『求你容允我對你的地經過，我欲行大路，無偏左無偏右。
DEU|2|28||你提我的銀賣米糧互我食，提我的銀用水賣我飲，獨獨准我步行過去，
DEU|2|29||親像踮佇西珥的以掃的子孫及踮佇亞珥的摩押人款待我一樣，聽候我過約但河，入耶和華──阮的上帝所賞賜阮的地。』
DEU|2|30||總是希實本王西宏呣肯互咱對伊遐經過；因為耶和華──你的上帝互伊的性情固執，心硬，為著欲將伊交付佇你的手，親像今仔日一樣。
DEU|2|31||耶和華給我講：『看啊！對此霎起，我欲將西宏及伊的地交付佇你的面前；你今著得著伊的地做業。』
DEU|2|32||彼時，西宏及伊的眾百姓出來抵敵咱，交戰佇雅雜。
DEU|2|33||耶和華──咱的上帝將伊交付咱，咱就拍死伊及伊的子，以及伊的眾百姓。
DEU|2|34||當彼時咱取伊攏總的城，剿滅有人徛起的城，連婦仁人及囝仔，無留一個。
DEU|2|35||獨獨精牲及所搶逐個城的贓物，攏取來做家己的路用。
DEU|2|36||對亞嫩山谷邊的亞羅珥以及山谷中的城，到佇基列，無一個城堅固互咱取伊無著，因為耶和華──咱的上帝攏交付咱。
DEU|2|37||只有亞捫人的地，雅博河邊的地，及山地諸個城，及耶和華──咱的上帝所禁咱去的地，你攏無倚近伊。」
DEU|3|1||「咱就越轉身，上巴珊的路去。巴珊王及伊的眾百姓攏出來抵敵咱，就佇以得來交戰。
DEU|3|2||耶和華給我講：『莫得驚伊！因為我已經將伊及伊的眾百姓，及伊的地，攏交佇你的手；你著款待伊親像款待踮佇希實本的亞摩利王西宏一樣。』
DEU|3|3||對彼霎耶和華──咱的上帝也將巴珊王噩及伊的眾百姓攏交佇咱的手；咱就拍死怹，無留一個。
DEU|3|4||彼時，咱取伊所有的城，無一個城無互咱取伊，共六十個城。這是亞珥歌伯的全境，就是噩的國佇巴珊的。
DEU|3|5||諸個攏是堅固的城，有高的牆，有門有楗。諸個以外猶有多多無城牆的埠頭。
DEU|3|6||咱一盡滅怹，親像前款待希實本王西宏一樣，滅有人徛起的城，連婦仁人及囝仔；
DEU|3|7||獨獨一切的精牲及城中的贓物，咱攏取來做家己的路用。
DEU|3|8||彼時，咱對約但彼旁二個亞摩利王的手搶伊的地，對亞嫩的山谷到黑門山（
DEU|3|9||此個黑門，西頓人稱伊做西連，亞摩利人稱伊做示尼珥），
DEU|3|10||咱搶平洋逐個城、基列全地、巴珊全地，直到撒迦及以得來，攏是巴珊王噩國內的城。（
DEU|3|11||利乏音人所留的只有剩巴珊王噩。看啊！伊的眠床是鐵的眠床，長九肘，闊四肘，攏是用人的肘做扮。現今豈呣是佇亞捫人的拉巴嗎？）」
DEU|3|12||「彼時，咱得著此個地。對亞嫩山谷邊的亞羅珥起，以及基列山地的一半，及其中的城，我攏互流便人及迦得人。
DEU|3|13||基列其餘的地及巴珊全地，噩的國，我互瑪拿西的半支派。亞珥歌伯全地、巴珊全地；這叫做利乏音人的地。
DEU|3|14||瑪拿西的子睚珥佔亞珥歌伯全境，直到基述人及瑪迦人的交界，就照家己的名稱巴珊地做哈倭特睚珥，到今仔日。
DEU|3|15||我閣將基列互瑪吉。
DEU|3|16||對基列到亞嫩的山谷，用山谷做界，直到亞捫人交界的雅博河，我將這互流便人及迦得人，
DEU|3|17||閣將亞拉巴及倚近約但河的地，對基尼烈直到亞拉巴的海，就是鹽海，以及毗斯迦山腳東邊的地，攏互怹。
DEU|3|18||「彼時，我吩咐恁講：『耶和華──恁的上帝已經將此個地互恁做業；恁中間會交戰的攏著帶軍器，佇恁的兄弟以色列人的面前過去。
DEU|3|19||總是恁的某、恁的囝仔、恁的精牲（我知恁的精牲真多）通踮佇我所互恁逐個城。
DEU|3|20||到耶和華賞賜平安互恁的兄弟，親像已經賞賜恁一樣，閣怹也得著耶和華──恁的上帝，用約但彼旁的地賞賜怹，然後恁逐人通倒來我賞賜恁做業的地。』
DEU|3|21||彼時我吩咐約書亞講：『你親目看見耶和華──你的上帝對此二個王所行一切的事；耶和華也欲對恁所欲過去的逐國按呢行。
DEU|3|22||恁莫得驚怹，因為替恁交戰的是耶和華──恁的上帝。』」
DEU|3|23||「彼時，我懇求耶和華講：
DEU|3|24||『主耶和華啊，你已經起頭顯出你的大威嚴及你的大氣力佇你的奴僕。因為佇天裡，佇地裡，猶有甚麼上帝會行親像你所行的、閣親像你的大權能啊？
DEU|3|25||求你容允我過去，看約但河彼旁媠的地，彼個媠的山地及黎巴嫩。』
DEU|3|26||總是耶和華因為恁的緣故受氣我，呣聽我，耶和華對我講：『按呢你夠額啦！你莫得閣對我提起此個事。
DEU|3|27||你著上毗斯迦的山頂，抬目向西、向北、向南、向東親目看，因為你決斷bē會過此個約但河。
DEU|3|28||總是你著吩咐約書亞，互伊壯膽堅固；因為伊欲佇此個百姓的面前過去，互怹承接你所欲看見的地。』
DEU|3|29||對按呢咱踮佇伯毗珥對面的山谷中。」
DEU|4|1||「以色列啊，今我所教示恁的律例法度，恁著聽來遵趁，通互恁活啲，入去來得著耶和華──恁的列祖的上帝所賞賜恁的地。
DEU|4|2||我所命令恁的話，恁呣通加添，也呣通減少伊，通互恁執守耶和華──恁上帝的命令，就是我所命令恁的。
DEU|4|3||耶和華因為巴力毗珥的事所行的，恁親目看見。因為見若趁巴力毗珥的人，耶和華──你的上帝攏對恁中間除滅怹。
DEU|4|4||獨獨恁及耶和華──恁的上帝結聯的，今仔日攏活啲。
DEU|4|5||看啊！我也曾用律例及法度教示恁，照耶和華──我的上帝所命令我的，互恁遵趁佇恁所欲入去承接的地。
DEU|4|6||所以恁著執守來行伊；這就是恁的智慧、聰明佇列國的面前。怹一下聽見這一切的律例，欲講：『此個大國真正是有智慧、聰明的百姓！』
DEU|4|7||叨落一個大國有上帝及伊親近，親像耶和華──咱的上帝、佇咱見若求叫伊的時及咱親近啊？
DEU|4|8||閣有甚麼大國有律例及法度、親像我今仔日佇恁的面前所傳一切的律法許呢公義啊？
DEU|4|9||「所以著家己謹慎，也著謹慎守你的心，免得你bē記得親目所看見的事，閣免得諸個事佇你活啲的時、離開你的心；也著用此個教示恁許個子許個孫。
DEU|4|10||你佇何烈山徛佇耶和華──你的上帝的面前，彼日耶和華對我講：『你給我招集百姓，我欲互怹聽見我的話，互怹活佇世間的日，通學習敬畏我，閣通教示怹的子兒。』
DEU|4|11||彼時恁近倚，徛佇山腳；山裡有火焰淐到天頂，也有密雲、黑黑暗暗。
DEU|4|12||耶和華對火焰中給恁講話，恁聽見講話的聲，無看見甚麼像，只有聲若定。
DEU|4|13||伊將所命令恁著守的約指示恁，就是十條誡，也寫伊佇二塊石碑。
DEU|4|14||彼時耶和華閣命令我將律例法度教示恁，互恁佇所欲過去來得著做業的地遵趁行伊。」
DEU|4|15||「所以恁著特別家己謹慎；因為耶和華佇何烈山、對火中給恁講話彼日，恁無看見甚麼形像。
DEU|4|16||驚了恁敗壞家己，為家己雕刻偶像，彷甚麼形狀，無論是男抑是女的形像，
DEU|4|17||抑是地上走獸的像，抑是空中飛鳥的像，
DEU|4|18||抑是地上啲趖的物的像，抑是地下水中魚類的像。
DEU|4|19||閣驚了你抬目向天，看耶和華──你的上帝所分派互天下萬國的日月星，就是天頂的萬象，你就受引誘敬拜服事怹。
DEU|4|20||總是耶和華帶恁出埃及，脫離鑄鐵的爐，欲做伊家己產業的百姓，親像今仔日的款。
DEU|4|21||耶和華閣因為恁的緣故受氣我，咒誓呣互我過約但河，也呣互我入耶和華──你上帝所賞賜你做業的媠地。
DEU|4|22||我著死佇此個地，我bē會過約但河；總是恁欲過去來得著彼個好的地。
DEU|4|23||恁著家己謹慎，驚了恁bē記得耶和華──恁的上帝及恁所立的約，為家己雕刻偶像，彷彿甚麼物，就是耶和華──你的上帝所禁你的；
DEU|4|24||因為耶和華──你的上帝就是烈烈的火，決斷呣容允有別個上帝。
DEU|4|25||「後來恁久久徛起佇彼個地，生子傳孫，就雕刻偶像，彷甚麼物的像，拍歹你的心術，行耶和華──你的上帝目睭中看做歹的事，惹伊受氣。
DEU|4|26||我就今仔日叫天叫地來干證，恁欲佇過約但河得著做業的地緊緊滅到盡！恁的日子bē會佇彼所在得著久長，欲一盡除滅。
DEU|4|27||耶和華欲互恁四散佇列邦；佇耶和華所導恁到許個國，恁剩的人額少少。
DEU|4|28||佇遐，恁欲服事人的手所造的上帝，就是柴的、石的、bē會看見、bē會聽、bē會食、bē會鼻的。
DEU|4|29||總是恁佇遐若欲尋耶和華──你的上帝。若用盡心盡性尋伊，就欲抵著。
DEU|4|30||日後恁抵著苦難，所講諸個事臨到你，你欲歸向耶和華──你的上帝，來聽伊的聲。
DEU|4|31||因為耶和華──你的上帝是憐憫的上帝；伊無欲放拺你，無欲剿滅你，也無bē記得伊及你的列祖所咒誓的約。
DEU|4|32||「試問過身的時，就是你以前的時，對上帝創造人佇世間彼日以來，對天的此邊到天的彼邊，有親像彼號的大事嗎？
DEU|4|33||曾聽見有按呢嗎？曾有甚麼百姓聽見上帝對火中講話的聲，親像你聽見也猶會活啲嗎？
DEU|4|34||抑是曾有甚麼上帝試按呢做，用試煉、神蹟、奇事、交戰、大權能的手，伸出的手骨，及大通驚的事，為家己對別國中取一國，親像耶和華──恁的上帝佇埃及佇恁的目睭前，為恁所行一切的事啊？
DEU|4|35||用這顯現佇你，互你知耶和華──伊是上帝，伊以外，無有別個。
DEU|4|36||伊對天互你聽見伊的聲，為著欲教示你，閣佇地面上互你看見伊的大火，閣你聽見伊的話對火中出。
DEU|4|37||因為伊疼你的列祖，所以揀選怹的後裔，用大權能親身帶你出埃及，
DEU|4|38||欲對你的面前趕出比你卡大卡猛的國民，欲導你入去，用怹的地賞賜恁做業，親像今仔日一樣。
DEU|4|39||所以，今仔日你著知，心也著想，天頂地下只有耶和華──伊是上帝，以外無別個。
DEU|4|40||所以你著守伊的律例誡命，就是我今仔日所命令你，互你及你的後裔通得著福氣，閣加添你的日子久長佇耶和華──你的上帝所賞賜你的地到永遠。」
DEU|4|41||「彼時，摩西佇約但外，向日出的所在分別三個城，
DEU|4|42||互刣死人的人，就是平素無結怨、錯誤刣死伊的厝邊的，通逃走佇遐，已經走入諸個城的一個，就得著活：
DEU|4|43||就是曠野平洋的比悉，為著流便人設的；基列的拉末，為著迦得人設的；巴珊的哥蘭，為著瑪拿西人設的。」
DEU|4|44||此個是摩西佇以色列人的面前所排列的律法──
DEU|4|45||諸個是摩西佇以色列人出埃及了後所傳互怹的證據、律例、法度；
DEU|4|46||佇約但河外伯毗珥對面的山谷中，佇希實本徛起亞摩利王西宏的地；就是摩西及以色列人出埃及了後所拍的。
DEU|4|47||怹得著伊的地，及巴珊王噩的地，就是二個亞摩利王，佇約但外向日出的所在。
DEU|4|48||對亞嫩山谷邊的亞羅珥，直到西雲山，就是黑門山。
DEU|4|49||以及約但外東勢亞拉巴的全地，直到亞拉巴的海，倚近毗斯迦的山腳。
DEU|5|1||摩西叫以色列眾人，對怹講：「以色列啊，恁著聽我今仔日所傳互恁聽的律例法度，互恁通學習伊，執守來行怹。
DEU|5|2||耶和華──咱的上帝佇何烈及咱立約。
DEU|5|3||耶和華無及咱的列祖立此個約，是及咱諸個，就是及咱今仔日一切活佇遮的人立的。
DEU|5|4||耶和華佇山頂，對火中，面對面及恁講話──
DEU|5|5||彼時我徛佇耶和華及恁的中間，欲將耶和華的話傳互恁；因為恁為著彼個火來驚，無上山──主講：
DEU|5|6||「『我是耶和華──你的上帝，曾導你對埃及地對做奴才的家出來的。
DEU|5|7||「『我以外你呣通有別個上帝。
DEU|5|8||「『呣通為家己雕刻偶像，不論天頂、地下，及地下水內所有的物，攏呣通妝怹的像。
DEU|5|9||呣通跪拜怹，也呣通服事怹，因為我耶和華──你的上帝斷斷呣容允用別個上帝匹配我。怨恨我的，我歸咎伊的罪，對父到子，到三、四代；
DEU|5|10||疼我、守我誡命者，我施恩互伊，直到千代。
DEU|5|11||「『呣通濫糝稱耶和華──你上帝的名；因為濫糝稱伊的名的，耶和華的確無掠伊做無罪。
DEU|5|12||「『著守安息日掠伊做聖，照耶和華──你的上帝所命令你的。
DEU|5|13||六日內著著磨做你一切的工，
DEU|5|14||獨獨第七日就是向耶和華──你的上帝來守的安息。此日，你及你的子、查某子、奴僕、女婢、牛、驢、精牲，以及踮佇你中間的出外人，一切的工攏呣通做，互你的奴僕、女婢通親像你安息。
DEU|5|15||你也著記得你前佇埃及地做奴僕；耶和華──你的上帝用大權能的手伸出來的手骨導你對遐出來。因為按呢，耶和華──你的上帝命令你守安息日。
DEU|5|16||「『著孝敬你的老父、你的老母，照耶和華──你的上帝所命令你的，互你佇耶和華──你的上帝所賞賜你的地方日子久長，來享受福氣。
DEU|5|17||「『呣通刣死人。
DEU|5|18||「『也呣通行姦淫。
DEU|5|19||「『也呣通偷提。
DEU|5|20||「『也呣通做假的干證陷害你的厝邊。
DEU|5|21||「『也呣通貪你的厝邊的某；也呣通貪你的厝邊的厝、及伊的田園、伊的奴僕、伊的女婢、伊的牛、伊的驢，及你的厝邊一切所有的。』
DEU|5|22||「諸個話是耶和華佇山頂，對火中、雲中、黑暗中，大聲吩咐恁全會的；也無閣加添。伊也寫怹佇二塊石碑，交代我。」
DEU|5|23||「彼霎，火焰燒佇山裡，恁聽見彼個對黑暗中出來的聲；恁的支派攏總的首領及恁的長老來就近我，
DEU|5|24||恁講：『看啊，耶和華──咱的上帝顯明伊的榮光及伊的至大互阮看，阮閣聽見伊的聲音對火中出。今仔日阮也知上帝及人講話，人猶會活。
DEU|5|25||今阮乜使著死啊？因為此個大火欲燒滅阮，阮若閣聽見耶和華──咱上帝的聲就會死。
DEU|5|26||因為見有肉體的，是誰親像阮聽見永活上帝對火中講話的聲，猶會活啲啊？
DEU|5|27||你著進前去，聽耶和華──咱的上帝所欲講一切的話，將耶和華所對你講一切的話，你著對阮講，阮欲聽也欲行伊。』
DEU|5|28||「恁對我講話，耶和華聽見恁講話的聲。耶和華對我講：『我有聽見此個百姓講話的聲，就是怹所對你講的；怹所講的話攏好。
DEU|5|29||願怹存此號心來敬畏我，常常守我一切的誡命，互怹及怹的子孫永遠得著福氣。
DEU|5|30||你去給怹講：恁做恁倒去恁的布棚！
DEU|5|31||論到你，你著徛佇我遮，我欲將你所著教示怹一切誡命、律例、法度、給你講；互怹佇我所賞賜怹做業的地行伊。』
DEU|5|32||所以，恁著照耶和華──恁的上帝所命令恁的，著執守來行伊，呣通偏佇左偏佇右。
DEU|5|33||耶和華──恁的上帝所命令恁的路，恁攏著行伊，互恁活啲得著福氣，也互恁的日子佇恁所欲承接的地得著久長。」
DEU|6|1||「這是耶和華──恁的上帝所命令教示恁的誡命、律例、法度，互恁佇恁所欲過去得著做業的地來行伊，
DEU|6|2||通互你及你的子子孫孫一生敬畏耶和華──你的上帝，執守伊一切的律例、誡命。就是我所命令你的，互你的日子得著久長。
DEU|6|3||以色列啊，你著聽，著執守來行伊，互你通佇彼個流奶及蜜的地得著享福，人額加添極其多，親像耶和華──你列祖的上帝所應允你的。
DEU|6|4||「以色列啊，你著聽！耶和華──咱的上帝是獨一的耶和華。
DEU|6|5||你著盡心、盡性、盡力疼耶和華──你的上帝。
DEU|6|6||我今仔日所命令你諸個話著記佇你的心，
DEU|6|7||也著用這勤勤教示你的子兒。無論你坐佇厝內，行佇路裡，睏抑是起來，攏著講論。
DEU|6|8||也著縛佇你的手做記號，戴佇你二蕊目睭的中央做紀念；
DEU|6|9||閣著寫佇你的厝的門豎，以及你的門。」
DEU|6|10||「耶和華──你的上帝導你入伊對你的列祖亞伯拉罕、以撒、雅各咒誓欲互你的地。佇遐有城，大閣媠，呣是你所起造的；
DEU|6|11||也有厝，積聚滿滿的好物，呣是你所積聚的；也有開便的水井，呣是你所開的；也有葡萄園、橄欖樹，呣是你所栽種的；你食到飽。
DEU|6|12||彼時你著謹慎，免得你bē記得耶和華，就是導你對埃及地、做奴才的家出來的。
DEU|6|13||你著敬畏耶和華──你的上帝，服事伊，指伊的名咒誓。
DEU|6|14||呣通趁別個上帝，就是恁四圍的百姓許個上帝；
DEU|6|15||因為佇恁中間的耶和華──你的上帝，斷斷無容允用別個上帝匹配伊，是驚了耶和華──你的上帝大受氣你，對地上除滅你。
DEU|6|16||「恁呣通試耶和華──恁的上帝，親像恁佇瑪撒試伊一樣。
DEU|6|17||著致意守耶和華──恁上帝的誡命，及伊所命令恁的證據、律例。
DEU|6|18||耶和華所看做正直、做好的，你著行伊，互你通享福，閣通入去得著耶和華對你的列祖所咒誓的好地，
DEU|6|19||欲對你的面前趕出你攏總的對敵，照耶和華所講的。
DEU|6|20||「將來，你的子問你講：『耶和華──咱的上帝所命令恁諸個證據、律例、法度是甚麼意思啊？』
DEU|6|21||你著給你的子講：『前阮佇埃及做法老的奴才；耶和華用大權能的手導阮出埃及，
DEU|6|22||耶和華佇阮的目睭前，用大閣利害的神蹟奇事行佇埃及及法老以及伊的全家，
DEU|6|23||對遐導阮出來，欲導阮入去將伊對咱列祖所咒誓的地，賞賜咱。
DEU|6|24||耶和華命令咱行諸個一切的律例，來敬畏耶和華──咱的上帝，互咱常常得著福氣，得著伊保全咱的生命，親像今仔日的款。
DEU|6|25||咱若照耶和華──咱的上帝所命令的，佇伊的面前照伊一切的誡命來行，這就是咱的義。』」
DEU|7|1||「耶和華──你的上帝導你入你所欲去得著的地，對你的面前趕出多多邦國，就是赫人、革迦撒人、亞摩利人、迦南人、比利洗人、希未人、耶布斯人，共七國，攏比你卡大卡猛。
DEU|7|2||耶和華──你的上帝將怹交付你互你拍贏伊，彼時你著一盡滅怹，呣通及怹立約，也呣通憐憫怹。
DEU|7|3||呣通及怹結親。你的查某子呣通嫁互伊的子，也呣通給你的子娶伊的查某子；
DEU|7|4||因為伊欲互你的子越轉無隨我，去服事別個上帝，致到耶和華大受氣恁，緊緊滅恁。
DEU|7|5||總是恁著按呢款待怹：拆毀怹的祭壇，拍碎怹雕刻的柱，剉怹的亞舍林，用火燒怹所妝的偶像。
DEU|7|6||因為恁做聖潔的百姓；歸佇耶和華──你的上帝；耶和華──你的上帝對地上萬百姓中揀你，特別做伊家己的百姓。
DEU|7|7||「耶和華疼恁，揀恁，呣是因為恁的人額比別國卡多，因為恁的人額是萬國中第一少的。
DEU|7|8||是因為耶和華疼恁，閣因為欲行伊對恁列祖所咒誓的，耶和華才用大權能的手導恁出來，對做奴才的家救贖恁脫離埃及王法老的手。
DEU|7|9||所以，你著知耶和華──你的上帝，伊是上帝，是信實的上帝；為著疼伊、守伊誡命的人，行伊的約及慈愛，直到千代；
DEU|7|10||見若怨恨伊的人伊欲當面報應來滅怹。怨恨伊的人伊欲當面報應伊，無欲延延。
DEU|7|11||所以，你著執守我今仔日所命令你的誡命、律例、法度來行伊。」
DEU|7|12||「後來恁若聽諸個法度，執守來行伊，耶和華──你的上帝因為按呢欲給你行伊對你的列祖所咒誓的約，及慈愛。
DEU|7|13||伊欲疼你，賜福你，互你興旺，也欲佇伊對你的列祖咒誓賞賜你的地，賜福你的胎所生的，你的地所出的，及你的五穀、你的酒、你的油，以及你的牛仔，及你的羊仔子。
DEU|7|14||你欲得著賜福贏過萬百姓；恁中間的男女無一個bē生養，恁中間的精牲無一隻bē生湠。
DEU|7|15||耶和華欲互一切的病症離開你；你所知埃及逐樣的歹症頭，伊無互你抵著一項，是欲互一切怨恨你的人抵著。
DEU|7|16||耶和華──你的上帝所欲交付你的百姓，你著攏滅怹；你的目睭呣通可憐怹。你也呣通服事怹的上帝，因為這欲做害你的羅網。
DEU|7|17||「你若心內想講，諸個國比我卡大，我豈可會趕逐怹啊？
DEU|7|18||你呣免驚怹，的確著記得耶和華──你的上帝向法老及埃及全地所行的事，
DEU|7|19||就是你親目看見的大試煉、神蹟、奇事，及大權能的手，及伸出來的手骨，攏是耶和華──你的上帝所用來導你出的。耶和華──你的上帝也欲按呢行佇你所驚一切的百姓。
DEU|7|20||閣耶和華──你的上帝欲差大隻蜂飛到怹中間，直到怹所剩來閃匿者滅佇你的面前。
DEU|7|21||你呣免驚怹，因為耶和華──你的上帝是大閣通驚的上帝佇恁中間。
DEU|7|22||耶和華──你的上帝欲佇你的面前漸漸除滅諸個國；你呣通緊緊滅伊到盡，驚了野獸加添多多來害你。
DEU|7|23||耶和華──你的上帝欲將怹交付你，互怹大驚擾亂，直到怹滅無；
DEU|7|24||閣欲用怹許個王交佇你的手，你欲除滅怹的名佇天下。的確無一人會徛佇你的面前，直到你滅無怹。
DEU|7|25||怹所雕刻怹的上帝的像，恁著用火燒伊；伊的身上的金銀，你呣通貪，也呣通提伊做家己的，驚了你為此個陷落羅網；因為這是耶和華──你的上帝所厭惡的。
DEU|7|26||見若通厭惡的物，你呣通帶入你的厝；驚了你也成做通咒詛的，及許個物一樣。你著極其痛恨，極其厭惡，因為是通咒詛的。」
DEU|8|1||「我今仔日所命令你一切的誡命，恁著執守來行伊，互恁通活，人額加添多多，通入去得著耶和華對恁的列祖所咒誓應允的地。
DEU|8|2||你也著記得耶和華──你的上帝此四十年導你佇曠野的路，是欲互你謙卑來試驗你，欲知你的心內怎樣，肯守伊的誡命抑無。
DEU|8|3||伊互你謙卑，互你枵餓，用你所呣識你的列祖也呣識的嗎哪養飼你，互你知，人呣是干單倚靠餅來活，人是倚靠耶和華嘴所講一切的話來活。
DEU|8|4||此四十年，你的衫褲無破，你的腳也無肨泡。
DEU|8|5||你的心著知，耶和華──你的上帝教督你，親像人教督伊的子一樣。
DEU|8|6||閣你著執守耶和華──你的上帝的誡命，來行伊的道路，來敬畏伊。
DEU|8|7||因為耶和華──你的上帝導你入彼個媠的地，彼個地有溪，有水泉，有深淵，對山谷及山流出來。
DEU|8|8||是出小麥、大麥、葡萄樹、無花果樹、石榴樹的地，也出橄欖樹，及蜜的地。
DEU|8|9||你佇彼所在食物充足，佇遐你也無欠一項。彼所在的石頭是鐵，佇伊的山通掘銅。
DEU|8|10||你欲食到飽，就為著伊所賞賜你的媠地，來謳咾耶和華──你的上帝。
DEU|8|11||「你著謹慎，免得你bē記得耶和華──你的上帝，無守伊的誡命、法度、律例，就是我今仔日所命令你的；
DEU|8|12||驚了你已經食飽，已經起媠的厝來徛起，
DEU|8|13||你的牛羊加添，你的金銀加添，你所有的攏加添，
DEU|8|14||彼時你的心自高，bē記得耶和華──你的上帝，就是導你對埃及地做奴才的家出來的，
DEU|8|15||伊導你經過彼個大閣通驚的曠野，遐有火蛇、蠍仔蟲、乾燥無水的地。伊曾為著你互水對𠕇的石磐流出來，
DEU|8|16||閣佇曠野，將你的列祖所呣識的嗎哪養飼你，是欲互你謙卑，試驗你，互你到尾得著福氣；
DEU|8|17||驚了你心內想講：『得著此個大的基業是對我的氣力、我的手的能力。』
DEU|8|18||總是你著記得耶和華──你的上帝，因為你得著大基業的氣力，是伊互你，欲成伊所對你的列祖咒誓的約，親像今仔日的款。
DEU|8|19||將來你若bē記得耶和華──你的上帝，趁別個上帝服事伊，敬拜伊，我今仔日嚴嚴警戒恁，恁的確滅無。
DEU|8|20||耶和華佇恁的面前所滅無許個國，恁也欲按呢滅無，因為恁呣聽趁耶和華──恁上帝的話。」
DEU|9|1||「以色列啊，著聽！你今仔日欲過約但，入去承接許個比你卡大卡猛的國，得著闊大閣堅固到抵天的城。
DEU|9|2||彼個百姓大閣軂，是亞衲的族，恁所知的；也曾聽見有人指怹講：『是誰佇亞衲族的面前徛會住啊？』
DEU|9|3||今仔日你著知，耶和華──你的上帝做你的頭前過去，親像烈烈的火，伊欲滅無怹，互怹大大刣輸佇恁的面前。恁著趕怹出，互怹緊緊滅無，照耶和華所對恁講的。
DEU|9|4||「耶和華──你的上帝對你的面前趕出怹了後，你心內呣通想講：『耶和華導我入來承接此個地是因為我的義。』其實，耶和華是為著許個國的歹才對你的面前趕怹出。
DEU|9|5||你入去承接怹的地，並呣是因為你的義，也呣是因為你的心正直，就是因為諸個國的歹，耶和華──你的上帝才對你的面前趕怹出去，閣因為耶和華欲堅固伊對你的列祖亞伯拉罕、以撒、雅各所咒誓的話。」
DEU|9|6||「你著知，耶和華──你的上帝用媠美的地賞賜恁做業，呣是因為你的義；因為你是頷頸硬的百姓。
DEU|9|7||你著記得，呣通bē記得，你佇曠野惹著耶和華──你的上帝的受氣。對恁出埃及地彼日，到恁來到此個所在，恁常常悖逆耶和華。
DEU|9|8||恁佇何烈山閣惹耶和華受氣；致到耶和華受氣恁，欲滅無恁。
DEU|9|9||當時我上山，欲領受石碑，就是耶和華及恁立約的碑。彼時我踮佇山裡四十日四十暝，無吃餅，無飲水。
DEU|9|10||耶和華用二塊石碑交代我，是上帝用指頭仔寫的。彼頂面所寫的是照耶和華佇大會的日、佇山頂、佇火中對恁所講一切的話。
DEU|9|11||四十日四十暝了後，耶和華用彼二塊石碑，就是約碑，交代我。
DEU|9|12||耶和華對我講：『你起來，緊緊對遮落去！因為你的百姓，你對埃及導出來的已經敗壞家己；怹快快偏歪我所命令的路，因為怹為家己鑄一身偶像。』
DEU|9|13||「耶和華閣吩咐我講：『我看此個百姓，看啊！是頷頸硬的百姓。
DEU|9|14||你出在我，我欲滅怹，對天下擦滅怹的名，我欲互你成做一國比怹卡強卡大。』
DEU|9|15||我就越轉身落山，山互火燒𤏸，二塊約碑佇我二支手裡。
DEU|9|16||我一下看恁已經得罪耶和華──恁的上帝，為家己鑄一隻牛仔，緊緊歪斜耶和華所命令恁的路，
DEU|9|17||我用彼二塊碑對我的雙手㧒落去，拍折佇恁的目睭前。
DEU|9|18||我仆佇耶和華的面前親像前的款四十日四十暝，無食餅，無飲水，因為恁所犯一切的罪，行耶和華看做歹的事，惹伊的受氣。
DEU|9|19||彼時耶和華大呣甘願受氣恁，我就真驚，因為伊受氣欲滅恁；總是彼擺耶和華閣聽我。
DEU|9|20||耶和華也受氣亞倫，欲滅伊；像彼時我也替亞倫祈禱。
DEU|9|21||彼時我用恁犯罪的物，就是恁所鑄的牛仔用火燒伊，閣搥伊，研到幼幼，幼到親像土粉，我用此個土粉撒佇對山頂流落來的溪。
DEU|9|22||「恁也佇他備拉、佇瑪撒、佇基博羅哈他瓦閣激起耶和華的受氣。
DEU|9|23||耶和華差恁離開加低斯巴尼亞，講：『恁上去承接我所賞賜恁的地。』彼時恁違背耶和華──恁上帝的命令，呣信伊，也呣聽伊的話。
DEU|9|24||對我識恁的日，恁常常悖逆耶和華。
DEU|9|25||「我因為耶和華講欲滅恁，就仆佇耶和華的面前仆啲四十日四十暝。
DEU|9|26||我祈禱耶和華講：『主耶和華啊，求你莫得滅無你的百姓。你的產業，就是你用大氣力贖回的，用大權能的手導出埃及的。
DEU|9|27||求你著記得你的奴僕亞伯拉罕、以撒、雅各，莫得記念此個百姓的硬心、及怹的歹、怹的罪，
DEU|9|28||驚了你導阮出來彼所在的人講，耶和華因為bē會導怹入伊所應允怹的地，閣怨恨怹，所以導怹出去，欲滅怹佇曠野。
DEU|9|29||呣拘怹是你的百姓，你的產業，是你用你的大權能，用你伸出來的手所導出來的。』」
DEU|10|1||「彼時，耶和華給我講：『你著拍二塊石碑，親像前的款，上山來我遮，閣著做一個柴的櫃。
DEU|10|2||你前所拍折許個碑，彼頂面的話我欲寫佇諸個碑的頂面；你著下怹佇櫃內。』
DEU|10|3||我就用皂莢柴做一個櫃，閣拍二塊石碑，親像前的款，我親手提此二塊碑上山。
DEU|10|4||耶和華將伊佇大會的日、佇山頂對火中給你講的十誡，照前所寫的款，寫佇許個碑裡，耶和華就將許個交代我。
DEU|10|5||我越轉身落山，將許個碑下佇我所做的櫃，照耶和華的命令，到今猶佇遐。」（
DEU|10|6||以色列人對比羅比尼亞干起身，到摩西拉。亞倫死佇遐，就埋葬佇遐。伊的子以利亞撒續接伊擔當祭司的職。
DEU|10|7||怹對遐起身，到谷歌大，閣對谷歌大到約巴他，就是有溪水的地。
DEU|10|8||彼時，耶和華分別利未支派，扛耶和華的約櫃，徛佇耶和華的面前來服事伊，奉伊的名來祝福，到今仔日。
DEU|10|9||所以利未佇伊的兄弟中無份無業，耶和華是伊的產業，照耶和華──你的上帝所對伊講的。）
DEU|10|10||「我閣親像頭擺踮佇山頂四十日四十暝。彼擺耶和華也聽我，耶和華呣甘滅你。
DEU|10|11||耶和華給我講：『你起來做頭行佇百姓的面前，互怹入去承接我所對怹的列祖咒誓欲互怹的地。』」
DEU|10|12||「以色列啊，今耶和華──你的上帝愛你甚麼啊？豈呣是獨獨愛你敬畏耶和華──你的上帝，行伊一切的道路，疼伊，盡心盡性服事耶和華──你的上帝，
DEU|10|13||守耶和華諸個誡命及伊的律例，就是我今仔日所命令你的，為著欲互你得著福氣嗎？
DEU|10|14||看啊，天及諸個天的天，地及地上所有的，攏屬耶和華──你的上帝。
DEU|10|15||耶和華獨獨歡喜你的列祖，疼怹，揀怹的後裔佇萬百姓中，就是恁諸個，親像今仔日就是。
DEU|10|16||所以恁著給恁的心行割禮，呣通硬恁的頷頸。
DEU|10|17||因為耶和華──恁的上帝──伊是諸個上帝的上帝，諸個主的主，伊是至大的上帝，有能力閣通驚畏的，無用外貌取人，也無受賄賂。
DEU|10|18||伊為著孤兒及寡婦判斷，閣疼出外人，互伊食穿。
DEU|10|19||所以恁著疼出外人，因為恁也曾出外佇埃及地。
DEU|10|20||你著敬畏耶和華──你的上帝，服事伊，結聯伊，指伊的名來咒誓。
DEU|10|21||伊是你所謳咾的，是你的上帝，為著你做彼個大閣通驚的事，是你親目所看見的。
DEU|10|22||你的列祖七十人落埃及；今耶和華──你的上帝互你親像天頂的星許呢多。」
DEU|11|1||「所以你著疼耶和華──你的上帝，常常守伊所吩咐你守的，及伊的律例、法度、誡命。
DEU|11|2||恁今仔日著知，因為我呣是及恁的子兒講，怹呣知，也無看見耶和華──恁上帝的教督、威嚴、大權能的手，及伸出的手骨，
DEU|11|3||以及伊的神蹟，伊的所做見若佇埃及中對埃及王法老及伊的全地所行的；
DEU|11|4||也伊怎樣款待埃及的軍兵、及怹的馬、怹的車，怹追趇恁的時，耶和華怎樣互紅海的水淹怹，滅無怹到今仔日，
DEU|11|5||閣伊佇曠野怎樣款待恁，到恁來此個所在；
DEU|11|6||閣伊怎樣款待流便的子孫以利押的子大坍、亞比蘭，地怎樣佇以色列人的中間開嘴，吞怹及怹的家眷，以及怹的布棚及一切跟隨怹的活物。
DEU|11|7||只有恁親目看見耶和華所做一切的大事。」
DEU|11|8||「所以，恁著守我今仔日所命令一切的誡命，互恁壯膽，會入去承接恁所欲過去承接的地，
DEU|11|9||也互恁的日子久長，佇耶和華所及恁的列祖咒誓賞賜In、及In的後裔的地；就是彼號流奶及蜜的地。
DEU|11|10||因為你欲入去承接的地，呣是親像恁出來的埃及地。你佇遐撒種，用腳踏來灌沃，親像菜園。
DEU|11|11||獨獨恁所欲入去承接的地就是有山有山谷，來承受天的雨水的地，
DEU|11|12||是耶和華──你上帝所眷顧的地；對年頭到年尾，耶和華──你上帝的目睭常常看伊。
DEU|11|13||「恁若留心聽趁我的誡命，就是我今仔日所命令恁的，疼耶和華──恁的上帝，盡心盡性服事伊，
DEU|11|14||就我欲照時落你的地所欠用的雨，就是前的雨、後的雨，互你通收成你的五穀、你的酒、你的油，
DEU|11|15||也互你的田野發草，飼你的精牲，你也欲得著飽足。
DEU|11|16||恁著家己謹慎，免得恁的心受迷，致到恁歪斜，去服事別個上帝來敬拜伊。
DEU|11|17||致到耶和華大受氣恁，互天關密無落雨，地也無出產，恁就佇耶和華所賞賜恁的媠地緊緊滅無。
DEU|11|18||「所以恁著用我諸個話記佇恁的心，恁的腦，也著縛佇恁的手做記號，戴佇恁二蕊目睭的中央做紀念；
DEU|11|19||也著用這教示恁的子兒，無論你坐佇厝內，行佇路裡，睏抑是起來，攏著講論；
DEU|11|20||閣著寫佇你的厝的門豎，以及你的門，
DEU|11|21||互恁的日子及恁的子孫的日子，佇耶和華對恁的列祖咒誓賞賜怹的地，得著加添多多，親像天蓋地的日許久。
DEU|11|22||恁若注意執守我所命令恁一切的誡命來行伊，疼耶和華──恁的上帝，行伊一切的路，結聯佇伊，
DEU|11|23||耶和華就欲對恁面前趕出這一切的國，恁也欲得著比恁卡大卡強的國。
DEU|11|24||見若恁的腳掌所踏的地攏欲歸互恁；對曠野及黎巴嫩，對彼個河就是伯拉河，到西旁的海，攏欲做恁的境界。
DEU|11|25||欲無一人會徛住佇恁的面前；耶和華──恁的上帝欲互恁所踏的全地攏驚恁愞恁，照伊所對恁講的。」
DEU|11|26||「看啊，我今仔日將祝福及咒詛排佇恁的面前。
DEU|11|27||恁若趁耶和華──恁上帝的誡命，我今仔日所命令恁的，就是祝福。
DEU|11|28||恁若呣趁耶和華──恁上帝的誡命，歪斜我今仔日所命令恁的路，去趁別個上帝，恁平素所呣識的，就是咒詛。
DEU|11|29||將來耶和華──你的上帝導你到你所欲入去承接的地，你著下彼個祝福佇基利心山，下彼個咒詛佇以巴路山。
DEU|11|30||此二個山豈呣是佇約但河彼旁，日落的路的後面，佇徛起亞拉巴的迦南人的地及吉甲相對，倚近摩利橡樹嗎？
DEU|11|31||因為恁欲過約但河，入去承接耶和華──恁上帝所賞賜恁做業的地，恁欲佇遐徛起。
DEU|11|32||恁著執守來行我今仔日佇恁的面前所排列一切的律例法度。」
DEU|12|1||「恁佇世間一生的日，佇耶和華──恁列祖的上帝所賞賜恁做業的地，著執守來行的律例法度就是諸個：
DEU|12|2||恁所欲趕來承接的列國，見若怹服事怹許個上帝的所在，無論佇高山、佇小山，佇攏總青翠的樹腳，攏著毀壞怹；
DEU|12|3||恁也著拆毀怹的祭壇，拍碎怹雕刻的柱，用火燒怹的亞舍林，剉怹所雕刻的上帝的像，也著對彼所在除滅怹的名。
DEU|12|4||恁呣通親像按呢來服事耶和華──恁的上帝。
DEU|12|5||獨獨耶和華──恁的上帝將來對恁眾支派中所欲揀的所在，通佇遐安置伊的名，就是伊徛起的所在，恁著去遐尋伊，
DEU|12|6||將恁的燒祭、及別號的祭、十份取一份的物，及手裡的舉祭，以及謝願的祭、甘心獻的祭，以及牛群羊群中頭水生的，攏著帶到遐。
DEU|12|7||佇遐，恁佇耶和華──恁上帝的面前，為著恁的手所做一切的事，得著耶和華──恁上帝賜福的，恁及恁的家眷攏著飲食歡喜。
DEU|12|8||咱今仔日佇遮所行的事是逐人行伊家己看做著的，恁將來呣通按呢行；
DEU|12|9||因為恁現今猶未有到耶和華──你的上帝所賞賜你的安息及產業。
DEU|12|10||總是恁過約但，得著徛起佇耶和華──恁上帝賞賜恁承接的地，閣互恁脫離四圍攏總的對敵，得著安息來安穩徛起。
DEU|12|11||就欲有一所在是耶和華──恁的上帝所揀來安置伊的名的，見若我所命令恁的就是恁的燒祭、及別號的祭、十份取一份的物，及手裡的舉祭，以及你對耶和華所下願極好的物，攏著帶到遐。
DEU|12|12||恁及恁的子、查某子、奴僕、女婢，攏著歡喜佇耶和華──恁上帝的面前，利未人踮佇恁的門內的也是按呢，因為怹佇恁中間無份無業。
DEU|12|13||你著家己謹慎，呣通佇你看合意的所在獻恁的燒祭。
DEU|12|14||獨獨佇你諸個支派中的一個，耶和華所欲揀的所在，恁佇遐著獻你的燒祭，閣佇遐行我一切所命令你的。
DEU|12|15||「總是，你佇你逐個門內通照耶和華──你上帝所賞賜你的福份，照你的心所愛刣精牲食肉；無論清氣的人無清氣的人攏通食伊，親像食羚羊及鹿一般。
DEU|12|16||總是血呣通食，著傾佇地裡，親像傾水一樣。
DEU|12|17||你的五殼、酒、油十份的一份，或是牛群羊群中頭水生的，或是你下願獻的、甘心獻的，或是手裡的舉祭，攏呣通佇你的門內食伊。
DEU|12|18||獨獨佇耶和華──你的上帝的面前食伊，就是佇耶和華──你的上帝所欲揀的所在，你及你的子、你的查某子、奴僕、女婢，以及踮佇你門內的利未人，攏著食伊；見若你的手所做的，佇耶和華──你上帝的面前通歡喜。
DEU|12|19||你著家己謹慎，佇你的地方，一世人呣通放拺利未人。
DEU|12|20||「耶和華──你的上帝照伊所應允你的開闊你的境界的時，你的心愛食肉，所以講：『我欲食肉』，就通照你的心所愛的來食肉。
DEU|12|21||耶和華──你的上帝所揀欲安置伊的名的所在若離開你真遠，就通照我所命令你的，將耶和華賞賜你的牛羊取來刣伊，通照心所愛的佇你的門內食伊。
DEU|12|22||你食伊，親像食羚羊及鹿一般；無清氣及清氣的人平平通食。
DEU|12|23||獨獨你著決意，呣通食血，因為血是活命；你呣通食肉續食伊的活命。
DEU|12|24||呣通食伊，著傾佇地裡，親像傾水一樣。
DEU|12|25||呣通食伊。按呢，你行耶和華所看做著的事，你及你的子孫就會得著福氣。
DEU|12|26||獨獨你所有的聖物及你所下願的，著帶到耶和華所欲揀的所在。
DEU|12|27||你的燒祭，肉及血，著獻佇耶和華──你上帝的壇頂。你祭物的血著傾佇耶和華──你上帝的壇；彼個肉，你通食。
DEU|12|28||你著執守聽趁我命令你一切的話，行耶和華──你上帝所看做好做著的事。按呢，你及你的後裔就通永遠得著福氣。」
DEU|12|29||「耶和華──你的上帝對你的面前除滅你所欲去承接的國，你承接伊來徛起伊的地，
DEU|12|30||彼時你著家己謹慎，呣通佇怹對恁的面前除滅了後，陷落怹的羅網來隨怹，也呣通探聽怹的上帝的事講：『諸個國怎樣服事怹的上帝，我也欲按呢行。』
DEU|12|31||你呣通對耶和華──你的上帝按呢行，因為怹對怹的上帝行耶和華一切所痛恨厭惡的事，甚至用怹的子查某子用火燒，獻互怹的上帝。
DEU|12|32||見若我所命令恁的，恁攏著執守來行，你呣通加添，也呣通減少。」
DEU|13|1||「恁中間若有先知抑是夢見夢的起來，對恁顯出神蹟奇事，
DEU|13|2||就對恁講：『咱來去趁你平素所呣識的別個上帝，來服事怹。』伊所顯明的神蹟奇事就若應驗，
DEU|13|3||你也呣通聽彼個先知抑是彼個夢見者的話；因為耶和華──恁上帝啲試恁，愛知恁是盡心盡性疼耶和華──恁的上帝抑無。
DEU|13|4||恁著順趁耶和華──恁的上帝，敬畏伊，守伊的誡命，聽伊的話，服事伊，結聯伊。
DEU|13|5||彼個先知抑是彼個夢見夢的已經用話悖逆耶和華──恁的上帝，就是導恁出埃及地、贖回恁脫離做奴才的家的，怹按呢欲拔恁離開耶和華──你的上帝所命令你行的路，你就著互伊死。按呢對恁中間除去彼個歹。
DEU|13|6||「若是你同母的兄弟，抑是你的子你的查某子，抑是你心懷中的某，抑是親像你生命的朋友，暗靜引誘你，講：『咱來去服事別個上帝就是你及你的列祖平素呣識的──
DEU|13|7||是你四圍諸個國的上帝。』離開恁近，抑離開恁遠，對此個地極到彼個地極的，
DEU|13|8||你呣通趁伊，呣通聽伊，目睭呣通惜伊。你呣通可憐伊，也呣通囥密伊，
DEU|13|9||你的確著互伊死；你著做頭下手欲互伊死，然後眾百姓也下手。
DEU|13|10||你著用石頭擲互伊死，因為伊想欲拔你離開耶和華──你的上帝就是導你出埃及地做奴才的家的。
DEU|13|11||就以色列眾人欲聽見來驚，無閣行此號歹代佇恁中間。」
DEU|13|12||「佇耶和華──你上帝所賞賜你徛起諸個城的一個，你若聽見講，
DEU|13|13||有匪類對恁中間出，拔徛起怹的城的人，講：『咱來去服事別個上帝，恁前所呣識的』；
DEU|13|14||你就著探聽，查考，詳細問，看啊！果然是真，準準有此個可惡的事行佇恁中間，
DEU|13|15||你的確著用刀刣死徛起彼個城的百姓，將伊以及伊所有的，伊的精牲，一盡用刀滅伊。
DEU|13|16||你著用所搶彼個城的物疊佇街市裡，用火燒彼個城及所搶一切的物互耶和華──你的上帝；彼個城永永做土堆，無通閣起。
DEU|13|17||彼個應該毀滅的物攏呣通一點仔住佇你的手，互耶和華息伊的大受氣，恩典你，憐憫你，互你加添人額，照伊對你的列祖所咒誓的。
DEU|13|18||因為你聽耶和華──你上帝的話，守伊一切的誡命，就是我今仔日所命令你的，來行耶和華──你的上帝所看做好的。」
DEU|14|1||「恁是耶和華──恁上帝的子兒。呣通為著死人割家己的身軀，也呣通佇你二蕊目睭的中央剃光光；
DEU|14|2||因為你做聖的百姓，來屬佇耶和華──你的上帝，耶和華對地上萬百姓中來揀你做伊特別的百姓。」
DEU|14|3||「見若可惡的物你攏呣通食。
DEU|14|4||你所通食的精牲就是諸個牛、綿羊、山羊、
DEU|14|5||鹿、及羚羊、小鹿、野山羊、麋鹿、赤羊、羌。
DEU|14|6||精牲中見若分蹄蹄拆做二旁的、反芻的精牲，恁攏通食伊。
DEU|14|7||總是許個反芻的抑是拆蹄的的中間，恁呣通食的就是諸個駱駝、兔、沙番──因為伊是反芻無分蹄，對佇恁是無清氣；
DEU|14|8||豬──因為伊有分蹄也無反芻，對佇恁是無清氣。怹的肉，恁呣通食，死的也呣通摸。
DEU|14|9||「佇水中恁所通食的是諸個：見有翅有鱗的恁攏通食；
DEU|14|10||見無翅無鱗的恁攏呣通食，對佇恁就無清氣。
DEU|14|11||「見清氣的鳥，恁攏通食伊。
DEU|14|12||呣通食的就是鷹、鴞、鵰、
DEU|14|13||鸇、小鷹、鵪及伊的類，
DEU|14|14||一切的烏鴉及伊的類，
DEU|14|15||鴕鳥、公的鴕鳥、魚鷹、雀鷹及伊的類，
DEU|14|16||暗光鳥、鴣黃、貓頭鷹、
DEU|14|17||梯鶘、臭頭鷹、鸕鶿、
DEU|14|18||鶴、白鷺鷥及伊的類、戴鵀鳥、蝙蝠。
DEU|14|19||見有翅會趖的物，對佇恁就無清氣，恁攏呣通食伊。
DEU|14|20||見會飛清氣的物，恁攏通食。
DEU|14|21||「見家己死的物，恁攏呣通食，通互恁門內寄腳的人食，抑是賣互外國人食，因為你是聖的百姓，屬佇耶和華──你的上帝。「煮山羊仔，呣通用伊的母的奶。」
DEU|14|22||「你著將你撒種所出產的，就是你的田園逐年所出的，十份抽一份；
DEU|14|23||你的五殼、酒、油十份的一份，及牛羊頭水生的，你著食伊佇耶和華──你上帝的面前，就是伊所欲揀來安置伊的名的所在。互你學習常常敬畏耶和華──你的上帝。
DEU|14|24||當耶和華──你的上帝賜福你的時，耶和華──你的上帝所欲揀安置伊的名的所在若離開你太遠，彼條路太長，致到你bē會帶諸個物到遐，
DEU|14|25||你就通換銀，將銀包起來，勒佇你的手內，去耶和華──你的上帝所欲揀的所在。
DEU|14|26||你用此個銀，照心所愛買伊，或是牛，或是羊，或是酒，或是厚酒，見若你的心所意愛的；佇遐你及你的家眷佇耶和華──你上帝的面前食來歡喜。
DEU|14|27||「踮佇你門內的利未人，你呣通放拺伊，因為伊佇恁中間無份無業。
DEU|14|28||逐擺到三年滿，你著將彼年的土產十份抽一份，囥佇你的門內。
DEU|14|29||因為利未人佇恁中間無份無業，伊及出外人，以及孤兒寡婦，踮佇恁門內的，攏通來食到飽。致到耶和華──你的上帝佇你所做一切的事賜福你。」
DEU|15|1||「逐擺到七年的路尾，你著行解放。
DEU|15|2||解放的例就是按呢：凡若債主借厝邊的著解放；呣通對你的厝邊及兄弟追討，因為耶和華的解放已經宣佈啦。
DEU|15|3||若是外國人，你通給伊追討所欠的；獨獨你的物佇你的兄弟的，你的手著解放伊。
DEU|15|4||（見申15:4）。
DEU|15|5||你若留心聽耶和華──你上帝的話，執守來行我今仔日所命令你這一切的誡命，就欲佇恁中間無喪鄉人（因為佇耶和華──你的上帝所賞賜你做業的地，耶和華欲大大賜福你。）
DEU|15|6||因為耶和華──你的上帝欲照伊所應允賜福你。你欲借互多多國，也你呣免借；你欲管轄多多國，也怹bē管轄你。
DEU|15|7||「佇耶和華──你的上帝所賞賜你的地，若佇你一個城門內，你的兄弟中有一個喪鄉人及你佇啲，就呣通對你喪鄉的兄弟硬你的心、勼你的手。
DEU|15|8||的確著對伊開你的手，照伊所欠用的借伊，補伊的無夠。
DEU|15|9||你著家己謹慎，驚了你心內有歹念頭，講：『第七年解放的年近啦』，你就眥你喪鄉的兄弟，攏呣互伊，致到伊為著你求叫耶和華，你就有罪。
DEU|15|10||你的確著互伊，互伊的時心內呣通煩惱；因為對此個事耶和華──你的上帝欲佇你一切所行的，及你的手所做的，賜福你。
DEU|15|11||因為佇彼所在喪鄉人永bē斷；所以我命令你講：『佇你的境內的確著對你的兄弟喪鄉的欠缺的來開你的手。』」
DEU|15|12||「你的兄弟中，若有一個希伯來的查甫人抑是希伯來的查某人賣互你，服事你六年，到第七年就解放伊去自由。
DEU|15|13||你解放伊去自由的時，呣通互伊空手去，
DEU|15|14||著對你的羊群、五穀場、酒窟中多多互伊；照耶和華──你上帝所賜福你的，來互伊。
DEU|15|15||著記得你佇埃及地做奴才，耶和華──你的上帝救贖你；因為按呢，我今仔日命令你此個事。
DEU|15|16||伊若對你講：『我無欲離開你』，因為伊疼你及你的家眷，閣因為踮你遐徛真好，
DEU|15|17||你著用鑽仔對門裡貫伊的耳仔，伊就永永做你的奴僕。你款待你的女婢也是按呢。
DEU|15|18||你解放伊去自由的時，呣通掠做剋虧，因為伊服事你六年，比倩工的重倍值。耶和華──你的上帝欲佇你所做一切的事賜福你。」
DEU|15|19||「見若牛群羊群頭水生的，公的，你著分別做聖，歸互耶和華──你的上帝。牛群頭水生的，呣通做工；羊群頭水生的，呣通剪伊的毛。
DEU|15|20||你及你的家眷，逐年著食伊佇耶和華──你上帝的面前，就是佇耶和華所欲揀的所在。
DEU|15|21||若有破相的、或是跛腳、或是睛暝，無論有甚麼歹的破相，攏呣通做祭獻互耶和華──你的上帝；
DEU|15|22||通佇你的門內食伊；無清氣及清氣的人攏通，親像食羚羊及鹿一樣；
DEU|15|23||獨獨呣通食伊的血；著傾佇地裡，親像傾水一樣。」
DEU|16|1||「你著注意亞筆月，來守耶和華──你上帝的pôaⁿ過節，因為耶和華──你上帝佇亞筆月暝時導你出埃及。
DEU|16|2||你著佇耶和華所欲揀來安置伊的名的所在，對你的羊群牛群，用逾越節的精牲，獻祭互耶和華──你的上帝。
DEU|16|3||你呣通用有酵的餅參啲食；七日久你著用無酵的餅參啲食，就是困苦的餅──欲互你一生的日記得你出埃及地的日──因為你出埃及地的時真趕緊。
DEU|16|4||佇你的四境內，七日久攏呣通看見酵，頭一日下昏所獻的祭肉，呣通留一點仔到天光。
DEU|16|5||佇耶和華──你上帝所賞賜許個城門內，你呣通獻pôaⁿ過節的祭；
DEU|16|6||獨獨著佇耶和華──你上帝所欲揀做安置伊的名的所在，到下昏日落的時，就是你出埃及的時，著獻pôaⁿ過節的祭。
DEU|16|7||著佇耶和華──你上帝所欲揀的所在煏來食伊，隔早起你越倒去你的布棚。
DEU|16|8||你著食無酵餅六日，第七日你著守耶和華──你上帝的嚴肅會，攏呣通做工。」
DEU|16|9||「你著為家己算七個七日：對你起頭用鐮仔割五穀的時，就算七個七日。
DEU|16|10||你著佇耶和華──你上帝的面前守七七日節，將你的手的禮物奉獻，是照你的心所願的，也照耶和華──你的上帝賜福你的。
DEU|16|11||你及你的子、查某子、奴僕、女婢，及踮佇你城門內的利未人，以及佇恁中間寄腳的及孤兒寡婦，攏著佇耶和華──你的上帝所欲揀安置伊的名的所在，佇耶和華──你上帝的面前歡喜。
DEU|16|12||你著記得你佇埃及曾做奴才。你著執守來行諸個律例。」
DEU|16|13||「五穀場及酒窟所出的，你收囥了後，著守搭草寮仔節七日。
DEU|16|14||守節的時，你及你的子、查某子、奴僕、女婢，及踮佇你城門內的利未人，以及寄腳的及孤兒寡婦，攏著歡喜。
DEU|16|15||佇耶和華所欲揀的所在，你著守耶和華──你的上帝的節七日；因為耶和華──你的上帝佇你一切的物產及你的手一切所做的欲賜福你，你就真大歡喜。
DEU|16|16||你一切的查甫丁著佇除酵節、七七節、搭寮仔節，一年三擺，攏到耶和華──你上帝的面前，佇伊所欲揀的所在，也呣通空手到耶和華的面前。
DEU|16|17||逐人著照伊的氣力來獻，就是照耶和華──你上帝所賞賜你的福份。」
DEU|16|18||「你著佇耶和華──你的上帝所賞賜逐個城門內，照你許個支派為家己設立審判官及官長。怹著照公義的判斷來審判百姓。
DEU|16|19||你的審判呣通冤枉；呣通看人的外貌。也呣通受賄賂；因為賄賂會互智慧的人目睭睛暝，閣會互義人的話反倒轉。
DEU|16|20||你著追趇至公至義，互你會活，承接耶和華──你上帝所賞賜你的地。
DEU|16|21||「你為家己所起耶和華──你上帝的壇，呣通佇彼邊仔栽甚麼樹木做亞舍拉。
DEU|16|22||也呣通為家己祀雕刻的柱；這是耶和華──你的上帝所怨恨的。」
DEU|17|1||「見有破相，抑是有甚麼歹樣的牛羊，你呣通祭獻耶和華──你的上帝，因為這是耶和華──你的上帝所厭惡的。
DEU|17|2||「佇恁中間，佇耶和華──你上帝所賞賜你許個城的中間，若抵著有人，或是男或是女，行耶和華──你上帝所看做歹的，違背伊的約，
DEU|17|3||去服事別個上帝來敬拜伊，或是日、或是月，抑是天頂的萬象，是我所未曾命令的；
DEU|17|4||若有人給你講，你也已經聽見，就著詳細探聽，看啊！果然有影，實在有此個可惡的事行佇以色列中，
DEU|17|5||你著將行此個歹代的查甫人抑是婦仁人拖到城門外，用石頭擲彼個查甫人抑是婦仁人互伊死。
DEU|17|6||著憑二個干證抑是三個干證的嘴，應該死者著互伊死；若憑一人的嘴做干證就呣通互伊死。
DEU|17|7||干證者著做頭下手擲伊，然後眾百姓也下手互伊死。按呢，就對恁中間除去彼個歹。
DEU|17|8||「你城門內若有冤家的事，或是因為流血，或是因為相告，或是因為相拍，是你所bē曉得斷的，你就著起來，去耶和華──你上帝所欲揀的所在。
DEU|17|9||見祭司利未人，及當時的審判官，來問怹，怹欲將判詞指示你。
DEU|17|10||怹佇耶和華所欲揀的所在指示你的判詞，你著照按呢行，見怹所教示你的著執守來行伊。
DEU|17|11||著照怹所欲教示你法度的宗旨，也著照怹所給你講的判斷來行；怹所指示你的判詞，你呣通偏左偏右。
DEU|17|12||若有人自專行呣聽祭司，就是佇遐徛啲來服事耶和華──你的上帝的，抑是呣聽審判官，就著互彼人死；按呢，你就對以色列中除去彼個歹。
DEU|17|13||百姓欲攏聽見來驚，無閣自專行。」
DEU|17|14||「你到耶和華──你上帝所賞賜你的地，得著彼所在來徛起的時，若講：『我欲設立王做我的頭，親像我四圍的列國一樣。』
DEU|17|15||你的確著設立耶和華──你上帝所揀的人做王，做你的頭。對你的兄弟中設立一人做王，做你的頭；外國人呣是你的兄弟的，你呣通設立做你的頭。
DEU|17|16||總是王呣通為著家己加添多多隻馬，也呣通為著欲加添卡多隻馬，互百姓倒去埃及，因為耶和華曾命令恁講：『恁莫閣對彼條路倒去。』
DEU|17|17||伊也呣通為家己娶多多后妃，驚了伊的心悖謬；伊也呣通為本身積聚多多金銀。
DEU|17|18||伊坐伊的國位的時，著用一本冊抄寫此個律法，著對彼本存佇祭司利未人的面前的來抄伊，
DEU|17|19||彼本著下佇伊遐，一世人著讀伊，通學習敬畏耶和華──伊的上帝，著執守此個律法一切的話及諸個律例來行伊，
DEU|17|20||免得伊自高來看輕兄弟，閣免得伊偏左偏右，來離開此個誡命。通互伊及伊的子孫佇以色列中，國位久長。」
DEU|18|1||「祭司利未人通利未的支派，怹佇以色列中無份無業；怹所欲食的就是耶和華的火祭及伊的業。
DEU|18|2||怹佇怹兄弟中無產業；耶和華做怹的產業，照所對怹講的。
DEU|18|3||祭司對百姓所應該得著的份就是諸個：見若獻牛抑是羊做祭的，著將前腿及二個嘴䩃及肚互祭司。
DEU|18|4||你的五穀、你的酒、你的油，起頭收成的及起頭剪的羊毛，攏著互伊；
DEU|18|5||因為耶和華──你的上帝對你眾支派揀伊，互伊及伊的子孫奉耶和華的名徛啲，服事伊到永遠。
DEU|18|6||「若有利未人無論寄腳佇以色列中叨落一座城門內，對遐出來，專心意愛到耶和華所欲揀的所在，
DEU|18|7||就伊欲奉耶和華───伊上帝的名服事，親像伊眾兄弟許個徛佇耶和華面前的利未人一樣。
DEU|18|8||佇伊賣祖公的業以外，伊所得著，食的份額著及怹平。」
DEU|18|9||「你若到耶和華──你上帝所賞賜你的地，你呣通學許個國可惡的事來行。
DEU|18|10||恁中間呣通有人互子、查某子經過火，行邪術的、占卜的、看命的、做師公的、
DEU|18|11||畫符的、做童乩的、行魔術的、牽亡的。
DEU|18|12||因為見若行許個事的，攏是耶和華所厭惡；也是為著諸個可惡的事，耶和華──你的上帝對你的面前趕怹出。
DEU|18|13||你對佇耶和華──你的上帝著做完全的人。」
DEU|18|14||「因為你所欲承接許個國攏聽趁占卜的、行邪術的，論到你，就耶和華──你的上帝呣准你按呢行。
DEU|18|15||耶和華──你的上帝欲對恁中間對恁的兄弟興起先知，親像我，恁著聽趁伊。
DEU|18|16||照你佇何烈聚會的日對耶和華──你上帝一切所求的，講：『莫得互我閣聽見耶和華──我的上帝的聲，也莫得互我閣看見此個大火，免得我死無。』
DEU|18|17||耶和華就對我講：『怹所講的是好。
DEU|18|18||我欲佇怹兄弟中給怹興起一個先知，親像你。我欲將我的話下佇伊的嘴；伊欲將我一切所命令的對怹講。
DEU|18|19||伊託我的名來傳我的話，人若呣聽，我欲辦伊。
DEU|18|20||總是先知自專託我的名講我所無命令伊講的話，抑是奉別個上帝的名來講，彼個先知著死。』
DEU|18|21||你的心若想講：『耶和華所無講的話，阮欲豈會知啊？』
DEU|18|22||若有先知託耶和華的名來講的，彼個事若無成，也無應驗，這是耶和華所無講的，是彼個先知自專來講的，你莫得驚伊。」
DEU|19|1||「耶和華──你的上帝將來剪除許個國，就是耶和華──你的上帝用怹的地賞賜你的，你承接怹來徛起怹的城及怹的厝，
DEU|19|2||彼時你就著佇耶和華──你上帝賞賜你做業的地給伊分別三個城。
DEU|19|3||著將耶和華──你上帝所賞賜你承接界內的地分做三區；閣給伊開路，互許個刣人的，攏通走去遐。
DEU|19|4||「刣死人的走去遐就通得著活，彼個例就是按呢：見若平素無結怨，錯誤來刣死伊的厝邊，
DEU|19|5||就是親像人及伊的厝邊去樹林欲剉樹木，手抬斧頭一下剉，欲剉彼個樹，斧頭肉𢬳去，傷著伊的厝邊，致到死，此個人著走到許個城的一個，就通活啲，
DEU|19|6||免得報人命的，當伊心火𤏸的時追趇刣人的人，因為路真遠趇著，就刣死伊；其實伊呣應該死，因為平時伊無怨恨伊。
DEU|19|7||所以我命令你講，著給伊分別三個城。
DEU|19|8||耶和華──你的上帝若照伊對你的列祖所咒誓的開闊你的境界，將所應允賞賜你的列祖的全地互你，
DEU|19|9||我今仔日所命令你一切的誡命你若執守來行伊，疼耶和華──你的上帝，常常行伊許個道路，就佇此三個城以外，著閣為家己加設三個城，
DEU|19|10||免得無罪的血流佇耶和華──你上帝所賞賜你做業的地，致到流血的罪歸佇你。
DEU|19|11||「總是人若怨恨伊的厝邊，匿啲起來拍伊，傷害伊到死，就走到許個城的一個，
DEU|19|12||伊的城的長老就著差人，對遐帶伊出來，交佇報人命的人的手，互伊死。
DEU|19|13||你的目睭呣通可憐伊，佇以色列中著除去無罪的血，互你通得著福氣。」
DEU|19|14||「佇耶和華──你上帝所賞賜你承接的地，呣通移徙厝邊的界址，彼個是前的人所祀佇你續接的業的內面的。」
DEU|19|15||「干單一人bē通起來干證人甚麼歹，甚麼罪，就是伊見所犯的罪，的確著憑二個干證的人的嘴，抑是三個干證的人的嘴才通定伊的案。
DEU|19|16||若有濫糝干證的起來攻擊某人，干證伊行歹，
DEU|19|17||就此二個相諍的人著徛佇耶和華的面前，及當時的祭司，及審判官的面前，
DEU|19|18||審判官著詳細查問，看啊！若做干證的人果然是假干證，用假干證欲害伊的兄弟，
DEU|19|19||恁就著款待伊親像伊想欲款待伊的兄弟的。按呢，對恁中間除去彼個歹。
DEU|19|20||其餘的人聽見攏欲驚，就佇恁中間無閣行此號歹。
DEU|19|21||你的目睭呣通可憐伊，著用命賠命，目睭賠目睭，嘴齒賠嘴齒，手賠手，腳賠腳。」
DEU|20|1||「你出去及對敵交戰的時，看見馬、車，以及百姓比你卡多個，呣免驚怹，因為導你出埃及地的耶和華──你的上帝及你佇啲。
DEU|20|2||恁啲欲臨陣交戰的時，祭司著到百姓的面前宣佈，
DEU|20|3||對怹講：『以色列人啊，恁著聽，恁今仔日欲及百姓對敵交戰，呣通失膽，呣通驚，來愕愕惙，也呣通因為怹來愞懾；
DEU|20|4||因為耶和華──恁的上帝就是及恁相及去的，欲替恁及對敵交戰來拯救恁。』
DEU|20|5||許個官長也著對百姓宣佈講：『是誰起新厝，猶未行落成的禮啊？伊著倒去怹兜，驚了伊陣亡，別人行落成的禮。
DEU|20|6||是誰種葡萄園，猶未有用著伊的果子啊？伊也通倒去怹兜，驚了伊陣亡，別人去用伊。
DEU|20|7||是誰聘定某，猶未娶伊啊？伊也通倒去怹兜，驚了伊陣亡，別人娶伊。』
DEU|20|8||許個官長閣著對百姓宣佈講：『是誰驚惶失膽啊？伊通倒去怹兜，驚了伊的兄弟的心消溶，親像伊的心一樣。』
DEU|20|9||許個官長對百姓宣佈明白，著設立許個軍長做頭來導百姓。
DEU|20|10||「你倚近一個城、欲拍的時，著代先對伊宣佈和平的話。
DEU|20|11||伊若用和平的話答覆你，給你開城門，彼中間所有的百姓攏欲做你的差用，來服事你；
DEU|20|12||伊若呣肯及你和好，反轉欲及恁交戰，恁就著圍困伊；
DEU|20|13||耶和華──你的上帝用伊交付你，你就著用刀一盡刣死伊許個查甫丁。
DEU|20|14||獨獨婦女、囝仔、精牲、及城內一切所搶的物，你通搶伊來做家己的路用。你所搶你的對敵的物，就是耶和華──你上帝所賞賜你的，你通食用。
DEU|20|15||離開你遠遠許個城，呣是諸個列國的城，你著按呢款待伊。
DEU|20|16||獨獨屬諸個百姓的城，耶和華──你上帝已經賞賜你做業，其中見有喘氣的，你呣通互伊活啲；
DEU|20|17||著照耶和華──你上帝所命令你的將赫人、亞摩利人、迦南人、比利洗人、希未人、耶布斯人一盡滅伊，
DEU|20|18||免得怹教示恁學一切可惡的事，就是怹對佇怹的上帝所行的，致到恁得罪耶和華──恁的上帝。
DEU|20|19||「你若久久圍困一個城、攻擊欲取伊，就呣通用斧頭拍歹樹木；因為你通食伊的果子，所以呣通剉伊，田野的樹木豈是人，互你圍困嗎？
DEU|20|20||獨獨你所識呣是通做食物的樹通剉來毀壞伊，用伊來做攻城的器具，攻擊彼個及你交戰的城，到攻破伊。」
DEU|21|1||「佇耶和華──你上帝所賞賜你做業的地，若抵著受刣的人倒佇田野，呣知是是誰刣死的，
DEU|21|2||你的長老及審判官著出來量伊，對受刣的人彼叨，直到四圍許個城，
DEU|21|3||看叨落一個城離開受刣的人第一近，就彼個城的長老著對牛群中取一隻未曾用伊來做工、未曾掛軛的牛種仔，
DEU|21|4||彼個城的長老著牽牛種仔到有長流水的山谷、無種無作的，佇彼個山谷摃折牛種仔的頷頸。
DEU|21|5||祭司利未人的子孫著近倚；因為耶和華──你的上帝揀怹來服事伊，託耶和華的名祝福，所有相告相拍的事攏著照怹的話來擬斷。
DEU|21|6||彼個城的眾長老，就是離開受刣的人第一近的，著佇彼個山谷中，所摃折頷頸的牛種仔的頂面來洗手，
DEU|21|7||也欲應來講：『阮的手未曾流此個血；阮的目睭也未曾看見。
DEU|21|8||耶和華啊！求你赦免你的百姓以色列你所贖回的，莫得互無罪的血歸佇你的百姓以色列。』
DEU|21|9||按呢，流彼個血的罪及伊無干涉。按呢就對恁中間除去流無罪的血的罪，是你有行耶和華看做好的。」
DEU|21|10||「你出去及你的對敵交戰的時，耶和華──你的上帝將怹交佇你的手，你也掠怹去。
DEU|21|11||彼時佇受掠的人的中間若看見有美女，你也戀慕伊，欲娶伊做某，
DEU|21|12||就通導到你的家；伊就著剃頭毛，修指甲，
DEU|21|13||褪去伊受掠的時所穿的衫，踮佇你的家哀哭父母一月日，然後你通及伊同房。你做伊的丈夫，伊做你的某。
DEU|21|14||後來你若無歡喜伊，就著互伊出在伊的意思出去，決斷呣通賣錢，也呣通當做女婢款待伊，因為你已經及伊成親。」
DEU|21|15||「人若有二個某，一個是伊所疼的，一個是伊所怨的攏有給伊生子，總是大子是所怨的某生的。
DEU|21|16||到互子承接業的日，呣通立受疼的某生的子做大子，pôaⁿ過真的大子就是受怨的某的子，
DEU|21|17||總是著認所怨的某的子做大子，將所有的業互伊雙份；因為伊是伊氣力的起頭，大子的名份是伊的。」
DEU|21|18||「人若有頑皮忤逆的子，呣聽怹老父的話抑是老母的話，怹雖然警戒伊，伊猶原呣聽怹，
DEU|21|19||伊的父及伊的母著掠伊，拖伊出帶到本城的長老遐，就是伊本所在的城門，
DEU|21|20||給彼個城的長老講：『阮此個子頑皮忤逆，呣聽阮的話，濫糝開錢貪食好酒。』
DEU|21|21||彼個城的眾人就著用石頭擲互伊死。按呢，就對恁中間除去彼個歹，以色列眾人攏欲聽見來驚。」
DEU|21|22||「人若犯應該死的罪，受辦罪死，你若吊伊佇柴裡，
DEU|21|23||伊的身屍呣通吊佇柴裡過暝，的確著佇彼日埋葬伊，免得拍垃墋耶和華──你上帝賞賜你做業的地。因為受吊死的人是受上帝所咒詛的。
DEU|22|1||「你若看見你的兄弟的牛抑是羊行迷路，你呣通佯無看見，你的確著互伊倒轉來你的兄弟遐。
DEU|22|2||你的兄弟若離開你遠，抑是你呣識伊，就著牽到你的厝，留佇你遐，聽候你的兄弟來尋你才還伊。
DEU|22|3||你的兄弟的驢，抑是伊的衫，無論伊失落甚麼，伊失落你所拾著的，攏著按呢行，呣通佯做無看見。
DEU|22|4||你若看見你的兄弟的驢抑是牛跋倒佇路裡，呣通佯做無看見，的確著幫助伊扶伊起來。
DEU|22|5||「婦仁人呣通穿查甫人所穿的，查甫人也呣通穿婦仁人的衫，因為見若按呢行的是耶和華──你上帝所厭惡的。
DEU|22|6||「你若佇路裡抵著鳥巢，或是佇樹裡或是佇地裡，內面有鳥仔子抑是鳥卵，鳥母伏鳥子抑是孵卵，你呣通掠鳥子續掠鳥母。
DEU|22|7||的確著放鳥母去，總是鳥仔子你通掠去；按呢你就通享受福氣閣食長歲壽。
DEU|22|8||「你若起新厝，著做欄杆佇厝頂，免得人對遐跋落來，流血的罪就歸佇你的厝。
DEU|22|9||「呣通用二樣的種子撒佇你的葡萄園，驚了做一下無去，就是你所撒的種子結實的及你的葡萄園結實的，攏無通私奇用。
DEU|22|10||呣通用牛及驢相及犁田。
DEU|22|11||呣通穿參插的布料羊毛及幼苧合織的。
DEU|22|12||「你所moa的衫著佇伊的四圍做鬚。」
DEU|22|13||「人若娶某，及伊同房後來怨恨伊，
DEU|22|14||誹謗伊歹代，拍歹伊的名，講：『我娶此個查某子，及伊同房，看伊無在室女的憑據』；
DEU|22|15||查某子的父母著提查某子在室女的憑據出來，帶到伊本城門的長老遐。
DEU|22|16||查某子的老父著對長老講：『我用我的查某子互此個人做某，伊怨恨伊，
DEU|22|17||看啊！伊誹謗伊歹代，講：我看你的查某子無在室女的憑據；其實此個是我的查某子在室女的憑據。』父母就將彼個布排佇本城長老的面前。
DEU|22|18||彼個城的長老著掠彼個人，來責罰伊，
DEU|22|19||也著罰伊一百銀，互查某子的老父，因為伊有加誣以色列在室女的歹名。查某子猶原做伊的某，一世人呣通離出伊。
DEU|22|20||總是此個事若是真的，查某子無在室女的憑據，
DEU|22|21||怹著掠彼個查某子到伊的老父的厝的門口，伊本城的人著用石頭給伊擲死；因為伊佇以色列中行見誚的事，佇伊的老父的家行淫亂。按呢就對恁中間除去彼個歹。
DEU|22|22||「若抵著有人及嫁丈夫的婦仁人同房，姦夫及彼個婦仁人攏著互怹死。按呢，就對以色列的中間除去彼個歹。
DEU|22|23||「若有查某子是在室女的已經做人定著，有人佇城內抵著伊，及伊同房，
DEU|22|24||就恁著掠此二人出去到彼個城門，用石頭擲死怹──查某子因為伊佇城內猶久無哮救；查甫人因為伊凌辱伊的厝邊的某。按呢就對恁中間除去彼個歹。
DEU|22|25||「總是若有人佇田野抵著已經聘定著的查某子，彼人給伊強姦，干單彼個給伊強姦的人著死。
DEU|22|26||總是彼個查某子你呣通怎樣辦伊；因為彼個查某子無應該死的事，此個代誌是親像人起來攻擊伊的厝邊，刣死伊一樣。
DEU|22|27||因為伊佇田野抵著伊，彼個做人定著的查某囝仔哮救，也無人救伊。
DEU|22|28||「若查甫人抵著未配人的在室女，擒伊，及伊私通，互人看見，
DEU|22|29||就彼個及伊私通的人著提五十個銀互查某囝仔的老父；因為伊已經凌辱伊，就著娶伊做某，一世人呣通離伊。
DEU|22|30||「人呣通娶老父的後某做某；呣通掀開伊的老父的衫仔裾。」
DEU|23|1||「見若外腎受傷的，抑是受閹割的，呣通入耶和華的會。
DEU|23|2||「私通來生的子呣通入耶和華的會；雖然到伊的十代，也呣通入耶和華的會。
DEU|23|3||「亞捫人抑是摩押人呣通入耶和華的會；雖然到怹的十代，永遠bē通入耶和華的會。
DEU|23|4||因為恁出埃及的時，怹無用食物及水佇路裡迎接恁，閣因為怹對敵恁，倩米所波大米的毗奪人比珥的子巴蘭來咒詛恁。
DEU|23|5||總是耶和華──你的上帝呣聽巴蘭，耶和華──你的上帝互彼個咒詛變做祝福你，因為耶和華──你的上帝疼你。
DEU|23|6||你一世人到永遠呣通給怹圖謀平安及福氣。」
DEU|23|7||「呣通怨恨以東人，因為伊是你的兄弟。呣通怨恨埃及人，因為恁曾出外佇遐。
DEU|23|8||怹所生的子孫到第三代通入耶和華的會。」
DEU|23|9||「你的軍隊出去攻擊你的對敵，佇營盤著家己禁誡一切的歹事。
DEU|23|10||「恁中間若有人，佇暝時所抵著的，來染無清氣，伊就著出去到營外，呣通入營內；
DEU|23|11||到欲暗的時，伊著用水洗，到日落才通入營。
DEU|23|12||「你佇營外揀一位通出去到外面的所在。
DEU|23|13||佇你的器具內著有托仔，你佇外面出恭的時，著用伊掘土，才越轉身蓋你所放的。
DEU|23|14||因為耶和華──你的上帝四界行佇你的營內，欲拯救你，將你的對敵交互你，所以你的營盤應該著有聖潔，免得伊看見你中間有污穢，就離開你。」
DEU|23|15||「若有奴僕脫離伊的主人，走到你遐，你呣通將伊交互伊的主人。
DEU|23|16||伊欲及你踮，徛你中間，佇伊所揀你一個城門內的所在，就是伊所歡喜的；你呣通欺負伊。
DEU|23|17||「以色列的女子中呣通有妓女；以色列的男子中呣通有孌童。
DEU|23|18||娼妓所得著的錢，抑是狗類的工錢，你呣通帶入耶和華──你上帝的殿來謝願，因為此二項攏是耶和華──你上帝所厭惡的。
DEU|23|19||「你的兄弟或是對你借錢銀，抑是借食物，借見若會生利息的物，你攏呣通提伊的利息。
DEU|23|20||你借外族的人通提伊的利息，總是借你的兄弟就呣通提伊的利息。通互耶和華──你上帝佇你所去欲得著做業的地，佇你的手所做一切的事賜福你。
DEU|23|21||「你對耶和華──你的上帝下願，謝伊呣通延延；因為耶和華──你的上帝的確欲對你討，你若無謝就有罪。
DEU|23|22||你若無下願，就無罪。
DEU|23|23||見若對你的嘴所出的，照你已經下願佇耶和華──你上帝來甘心獻的，就是你的嘴所應，你著執守來行伊。
DEU|23|24||「你入你的厝邊的葡萄園，通出在意思食葡萄到飽，總是呣通貯佇你的器具內。
DEU|23|25||你入你的厝邊猶未割的五穀中，通用手摘伊的穗，總是呣通用鐮仔割你的厝邊的五穀。」
DEU|24|1||「人若娶某，然後看伊的某呣中意，因為伊知伊有無合宜的事，就通寫離書互伊，交伊的手差伊離開伊的家。
DEU|24|2||婦仁人離開伊的家了後，通去嫁別人。
DEU|24|3||若是後的丈夫怨恨伊，也寫離書交伊的手，教伊離開伊的家，抑是伊後的丈夫娶伊做某就死，
DEU|24|4||就彼個前的丈夫已經教伊去的，bē得通佇伊拍垃墋以後閣娶伊做某，因為這是耶和華所厭惡的；呣通互耶和華--你的上帝所賞賜你做業的地來罪。」
DEU|24|5||「新娶某的人呣通去交戰，也呣通交代伊辦理甚麼事，通互伊佇家內清閒一年，通互伊所娶的某歡喜。
DEU|24|6||「呣通用人的石磨抑是石磨的頂礅做準當，因為這是用人的生命做準當。
DEU|24|7||「若抵著人拐以色列中一個兄弟，款待伊做奴才，抑是賣伊，彼個拐棍就著互伊死。按呢，就對恁中間除去彼個歹。
DEU|24|8||「癩[疒哥]的歹症頭，你著真細膩，祭司利未人一切所教示恁的著照按呢來行。我所命令怹的，恁著執守來行。
DEU|24|9||早出埃及的時，耶和華──你上帝佇路裡對米利暗所行的，你著記得。
DEU|24|10||「你無論用甚麼借厝邊，呣通入伊的家提準當。
DEU|24|11||你著徛佇外面，聽候給你借的人提準當出來互你。
DEU|24|12||彼人若是喪鄉，你呣通留伊的準當過暝。
DEU|24|13||日落的時，的確著用彼個準當還伊，互伊用伊的衫蓋啲睏，伊就給你祝福；這佇耶和華──你上帝的面前欲算做你的義。
DEU|24|14||「困苦喪鄉的倩工人，無論是你的兄弟抑是出外人踮佇你的地，佇你的城門內的，你呣通欺負伊。
DEU|24|15||伊的工錢你彼日著互伊，呣通聽候到日落了──因為伊喪鄉，掛心佇彼個──驚了伊因為你來對耶和華喉叫，你就有罪。
DEU|24|16||「呣通因為子來互老父死，也呣通因為老父來互子死；逐人著為著家己的罪來死。
DEU|24|17||「你審判呣通冤枉出外人及無父的子，也呣通提寡婦的衣裳做準當。
DEU|24|18||你著記得你佇埃及曾做奴才。耶和華──你的上帝救贖你對遐出，所以我命令你著按呢行。
DEU|24|19||「你佇田裡收割五穀，若bē記得一束佇田裡，呣通閣越去提，著留互出外人及孤兒寡婦。致到耶和華──你的上帝欲佇你的手所做一切的事賜福你。
DEU|24|20||你拍你的橄欖樹以後，呣通閣巡許個樹枝；著留互出外人及孤兒寡婦。
DEU|24|21||你挽你的葡萄，所剩的，呣通閣挽；著留互出外人及孤兒寡婦。
DEU|24|22||你也著記得你佇埃及地曾做奴才，所以我命令你著按呢行。
DEU|25|1||「人若有冤家來對訊，官府判斷伊就著定義人做義，定歹人做歹。
DEU|25|2||歹人若應該受拍，審判官著互伊仆佇地裡，佇伊的面前照伊的罪，照數額拍伊。
DEU|25|3||獨獨通拍伊四十下，呣通過數額；若過數額，拍伊卡多下就你的兄弟互你看輕。
DEU|25|4||「牛啲碖五穀，呣通籠伊的嘴。」
DEU|25|5||「兄弟相及徛起，其中若一個死，無子，死人的某呣通嫁外人，伊丈夫的小弟著入去伊遐，娶伊做某，來盡小叔的本份。
DEU|25|6||伊所生的大子，著續接死的兄的名份，免得伊的名佇以色列中消滅。
DEU|25|7||彼人若呣願意娶伊的兄嫂，伊的兄嫂就著到城門的長老遐，講：『我的丈夫的小弟呣肯佇以色列中給伊的兄傳一個名字，無欲給我盡小叔的本份。』
DEU|25|8||伊城內的長老就著叫伊來給伊講，伊若執意講：『我無欲娶伊』，
DEU|25|9||伊的兄嫂就著佇長老的面前就近伊，褪彼人腳裡的鞋，呸涎佇伊的面，講：『見若無欲為著兄建立伊的家的著按呢款待伊。』
DEU|25|10||佇以色列中，伊的名欲稱做褪鞋者的家。」
DEU|25|11||「若有二人相拍，其中一人的某近倚來，欲救伊的丈夫脫離拍伊的人的手，伸手擒住彼人的下體，
DEU|25|12||就著斬斷婦仁人的手，目睭呣通可憐伊。
DEU|25|13||「你的袋仔內呣通有二樣的秤子，有粒大有粒細。
DEU|25|14||厝內呣通有二樣的升斗，有的大有的細。
DEU|25|15||著用準準公平的秤子，準準公平的升、斗。通互你佇耶和華──你上帝所賞賜的地食長歲壽。
DEU|25|16||因為見若行諸個代誌及行不義的，攏是耶和華──你上帝所厭惡的。」
DEU|25|17||「你著記得恁出埃及的時，亞瑪力人佇路裡所款待你的。
DEU|25|18||伊佇路裡抵著你，當你困苦厭倦的時，有怎樣拍你後隊就是佇你後面的軟弱的，伊也無驚畏上帝。
DEU|25|19||所以到耶和華──你上帝救你脫離四圍攏總的對敵，佇耶和華──你上帝賞賜你做業的地得著平安。彼時，你著將亞瑪力的名字對天下擦消，呣通bē記得。」
DEU|26|1||「你已經到耶和華──你的上帝所賞賜你做業的地承接來徛起伊，
DEU|26|2||就著對耶和華──你的上帝賞賜你的地，將所收逐項起頭熟的土產提淡薄，下佇筐裡，去耶和華──你上帝所欲揀安置伊的名的所在，
DEU|26|3||著去見當時做祭司的，給伊講：『我今仔日對耶和華──你的上帝講明，我已經到耶和華對咱的列祖咒誓賞賜咱的地。』
DEU|26|4||祭司就對你的手接彼筐來，下佇耶和華──你上帝的壇前。
DEU|26|5||你著佇耶和華──你上帝的面前講：『我的祖是一個啲欲死的亞蘭人，落去埃及寄腳佇遐。人額少少，佇遐成做一國大閣強、人額閣多。
DEU|26|6||埃及人歹款待阮，苦楚阮，用苦工教阮做。
DEU|26|7||對彼霎阮哀求耶和華──阮列祖的上帝，耶和華聽阮的聲，看見阮的苦楚、阮的著磨、阮的壓迫，
DEU|26|8||耶和華就用大權能的手及伸出的手骨，及大通驚的事及神蹟奇事，導阮出埃及，
DEU|26|9||閣導阮到此所在，用此個地賞賜阮，就是流奶及蜜的地。
DEU|26|10||看啊，此個地起頭熟的，耶和華啊，你所賞賜我的，我今已經帶來。』後來你著將伊下佇耶和華──你上帝的面前，佇耶和華──你上帝的面前敬拜伊。
DEU|26|11||你及利未人，以及恁中間的出外人，著因為耶和華──你上帝所賞賜你及你的家眷一切的福份來歡喜。
DEU|26|12||「逐擺到第三年，就是十份抽一份的年，你抽一切的土產十份的一份，分互利未人及出外人，及孤兒寡婦，互怹佇你的城門通得著食飽。
DEU|26|13||你閣著對耶和華──你上帝的面前講：『我已經對我的家提出聖物，續互利未人及出外人，及孤兒寡婦，是照你所命令我一切的誡命。你的誡命我攏無犯著，也無bē記得。
DEU|26|14||居喪的時，我未曾食伊；無清氣的時，我未曾提起來，也無用伊做死人的路用。我聽趁耶和華──我上帝的話，攏照你一切所命令我的來行。
DEU|26|15||求你對天裡、對你徛起的聖所俯落看，賜福你的百姓以色列及你所賞賜阮的地，照你所對阮的列祖咒誓的，就是流奶及蜜的地。』」
DEU|26|16||「今仔日耶和華──你的上帝命令你行諸個律例法度，所以你著盡心盡性執守來行伊。
DEU|26|17||今仔日你承認耶和華做你的上帝，允欲行伊的道路，守伊的律例、誡命、法度，聽趁伊的話。
DEU|26|18||耶和華今仔日也承認你做伊家己特別的百姓，照伊所應允你的，互你守伊一切的誡命，
DEU|26|19||閣互你對佇榮光、名聲、尊貴，pôaⁿ過伊所創造萬國的百姓，互你歸佇耶和華──你的上帝做聖潔的百姓，照伊所講的。」
DEU|27|1||摩西及以色列諸個長老命令百姓講：「恁著守我今仔日所命令恁一切的誡命。
DEU|27|2||恁過約但，到耶和華──你上帝所賞賜你的地，彼日著徛幾塊大石，用灰抹伊，
DEU|27|3||你已經過去，著寫此個律法一切的話佇彼頂面，通互你入去耶和華──你的上帝所賞賜你的地，就是流奶及蜜的地，照耶和華──你列祖的上帝所應允你的。
DEU|27|4||恁已經過約但，就著佇以巴路山徛我今仔日所命令恁許個石，用灰抹伊。
DEU|27|5||佇遐著為耶和華──你的上帝起一座壇；就是石的壇佇彼頂面呣通動著鐵器。
DEU|27|6||著用無過拍的石起耶和華──你上帝的壇，
DEU|27|7||佇彼頂面著獻燒祭互耶和華──你的上帝。閣著獻謝恩祭，也佇遐食，佇耶和華──你上帝的面前歡喜。
DEU|27|8||你著將此個律法一切的話寫明佇許個石裡。」
DEU|27|9||摩西及祭司利未人吩咐以色列眾人講：「以色列啊，著靜靜來聽。今仔日你成做耶和華──你上帝的百姓。
DEU|27|10||所以著聽趁耶和華──你上帝的話，行伊的誡命律例，就是我今仔日所命令你的。」
DEU|27|11||當彼日，摩西命令百姓講：
DEU|27|12||「恁過約但了後，西緬、利未、猶大、以薩迦、約瑟、便雅憫諸個支派著徛佇基利心山來祝福百姓。
DEU|27|13||流便、迦得、亞設、西布倫、但、拿弗他利諸個支派著徛佇以巴路山來宣佈咒詛。
DEU|27|14||利未人著大聲對以色列眾人講：
DEU|27|15||「『見若人製造偶像，刻的，抑是鑄的，耶和華所厭惡的，就是師傅的手所做的，祀佇暗靜的所在，彼人著受咒詛！』百姓攏著應講：『阿們！』
DEU|27|16||「『看輕老父抑是老母的，著受咒詛！』百姓攏著講：『阿們！』
DEU|27|17||「『移徙厝邊的界址的，著受咒詛！』百姓攏著講：『阿們！』
DEU|27|18||「『互睛暝人行呣著路的，著受咒詛！』百姓攏著講：『阿們！』
DEU|27|19||「『審判來冤枉出外人及孤兒寡婦的，著受咒詛！』百姓攏著講：『阿們！』
DEU|27|20||「『及老父的後某同房的，著受咒詛！因為伊有掀開伊的老父的衫仔裾。』百姓攏著講：『阿們！』
DEU|27|21||「『無論及甚麼獸交合的，著受咒詛！』百姓攏著講：『阿們！』
DEU|27|22||「『人及像父的姊妹，抑是像母的姊妹同房，彼人著受咒詛！』百姓攏著講：『阿們！』
DEU|27|23||「『及丈姆同房的，著受咒詛！』百姓攏著講：『阿們！』
DEU|27|24||「『暗靜拍死厝邊的，著受咒詛！』百姓攏著講：『阿們！』
DEU|27|25||「『受賄賂來害死無罪的人的，著受咒詛！』百姓攏著講：『阿們！』
DEU|27|26||「『無堅守諸個律法的話來行的，著受咒詛！』百姓攏著講：『阿們！』」
DEU|28|1||「你若致意聽耶和華──你的上帝的話，守伊一切的誡命來行伊，就是我今仔日所命令你的，耶和華──你的上帝欲互你pôaⁿ過天下萬國。
DEU|28|2||你若聽耶和華──你上帝的話，就諸個所祝福的欲趇你，欲到佇你；
DEU|28|3||你佇城內欲得著福氣，佇田裡欲得著福氣。
DEU|28|4||你的身軀所生的，你的土地所出的，你的精牲所出的，以及牛的牛仔子，羊的羊仔子，攏欲得著福氣。
DEU|28|5||你的筐仔及你摶麵的器具攏欲得著福氣。
DEU|28|6||你入來欲得著福氣，出去也欲得著福氣。
DEU|28|7||「你的對敵起來攻擊你的，耶和華欲互怹刣輸佇你的面前；怹對一條路出來攻擊你，欲佇你的面前對七條路來走。
DEU|28|8||耶和華欲命令福氣互你，佇你的粟倉，及你的手所做一切的事，也欲賜福你佇耶和華──你上帝所賞賜你的地。
DEU|28|9||你若守耶和華──你上帝的誡命，行伊的道路，耶和華欲設立你做伊家己聖的百姓，照伊所對你咒誓的。
DEU|28|10||天下萬百姓看見你屬佇耶和華的名下，就欲驚畏你。
DEU|28|11||你佇耶和華對你的列祖咒誓賞賜你的地，耶和華欲互你的身軀所生的，精牲所出的，土地所出的，充足有剩。
DEU|28|12||耶和華欲給你開伊天裡寶貝的庫房，落及時的雨佇你的地。佇你的手所做一切的事賜福你。你欲借互多多國，也你呣免借。
DEU|28|13||你若聽趁耶和華──你的上帝的誡命，就是我今仔日所命令你的，執守來行伊，無偏左無偏右，來歪斜我今仔日所命令你諸個話，去趁別個上帝來服事伊，耶和華就欲互你做頭無做尾，你欲踮佇頂面無踮佇下面。」
DEU|28|14||（見申28:13）。
DEU|28|15||「你若無聽趁耶和華──你上帝的話，無執守來行伊一切的誡命律例，就是我今仔日所命令你的，諸個咒詛就欲趇著你，欲到佇你；
DEU|28|16||佇城內你欲受咒詛，佇田裡你也欲受咒詛。
DEU|28|17||你的筐仔及你摶麵的器具攏欲受咒詛。
DEU|28|18||你的身軀所生的，你的地所出的，以及牛的牛仔子，羊的羊仔子，攏欲受咒詛。
DEU|28|19||你入來欲受咒詛，出去也欲受咒詛。
DEU|28|20||因為你所行的歹來棄拺我，耶和華欲佇你的手所做一切的事，互咒詛、擾亂、責罰到佇你，直到你受毀滅，緊緊滅無。
DEU|28|21||耶和華欲互瘟疫纏你，到伊滅無你佇你所入去承接的地。
DEU|28|22||耶和華欲用消瘦、熱病、發炎、毒熱、刀劍、枯焦、朽爛攻擊你。諸個攏欲追趇你，到你滅無。
DEU|28|23||你頭殼頂的天欲變做銅，腳下的地欲變做鐵。
DEU|28|24||耶和華欲互你地上的雨變土粉、變沙，伊欲對天落佇你，到你滅無。
DEU|28|25||「耶和華欲互你刣輸佇你對敵的面前，你對一條路出去抵敵怹，欲佇怹的面前對七條路來逃走。你欲佇天下萬國中流落。
DEU|28|26||你的身屍欲互空中的飛鳥及地上的走獸做食物，也無人趕伊。
DEU|28|27||耶和華欲用埃及的殃、痔瘡、癬、疥bē醫得的，來拍你。
DEU|28|28||耶和華欲用癲狂、睛暝、心的驚惶拍你。
DEU|28|29||你欲佇日中晝四界摸，親像晴暝的暗摸索，你的路bē亨通，常常抵著制壓、搶奪，無人拯救你。
DEU|28|30||你欲聘定某，別人及伊同房；你欲起厝，無通徛佇彼內面；你欲栽種葡萄園，也bē得著食伊的果子。
DEU|28|31||你的牛刣佇你的目睭前，你無通食著；你的驢佇你的目前受搶奪，呣還你；你的羊欲歸你的對敵，無人替你救伊。
DEU|28|32||你的子查某子欲交佇別國的百姓；你的目睭欲看，通日瞭望伊，到失明，你的手也無力通做甚麼。
DEU|28|33||你的土產及你著磨所得著的，欲互你所呣識的國民食了了。你干單受欺負，受壓制，
DEU|28|34||你為著你的目睭所看見的事，欲致到癲狂。
DEU|28|35||耶和華欲用bē醫得的毒殃拍你，佇你的腳頭窩，腳腿，對你的腳掌到頭殼頂。
DEU|28|36||「耶和華欲遷徙你及你所設立管轄你的王，到你及你的列祖所呣識的國；佇遐你欲服事別個上帝是柴的、石的。
DEU|28|37||你佇耶和華所欲導你到的列國中，欲互人卬愕、互人做話柄、受譏刺。
DEU|28|38||你欲帶多多種子到田裡，若是所收的是真少，因為草蜢欲食伊。
DEU|28|39||你欲栽種葡萄園來修整伊，總是無通飲酒，無通挽果子，因為蟲欲食伊。
DEU|28|40||通境內你欲有橄欖樹，總是無伊的油通抹你的身軀，因為你的橄欖樹bē住粒。
DEU|28|41||你欲生子查某子，無通做你的，因為怹欲互人掠去。
DEU|28|42||你的樹木及你的土產草蜢欲一盡食伊。
DEU|28|43||你中間的出外人，欲愈升愈高；你欲愈降愈低。
DEU|28|44||伊欲借你，也你無通借伊；伊欲做頭，你欲做尾。
DEU|28|45||諸個咒詛欲攏到佇你，欲追你，欲趇著你，到你滅無；因為你無聽趁耶和華──你上帝的話，無守伊所命令你許個誡命律例。
DEU|28|46||諸個咒詛欲到佇你及你的後裔做神蹟奇事，到永遠！
DEU|28|47||「因為你無為著你的好額，用歡喜的心快樂的意思，來服事耶和華──你的上帝，
DEU|28|48||所以你欲抵著枵餓、嘴乾、褪裼、無半項物服事耶和華所差來攻擊你的對敵。伊欲用鐵軛掛佇你的頷頸，到滅無你。
DEU|28|49||「耶和華欲對遠遠、對地極導一國，親像鷹飛來攻擊你。彼個國的話，你bē曉聽。
DEU|28|50||彼個國的人面雄介介，無體貼老人，也無憐憫囝仔。
DEU|28|51||怹欲食你的精牲所生的及你的土產，到你滅無。你的五穀、酒、油、以及牛的牛仔子、羊的羊仔子、攏無給你留啲，到怹滅無你。
DEU|28|52||伊欲圍困你佇你逐個城門內，到你所倚靠、高閣堅固的城牆攏倒壞佇你的全地。伊欲圍困你佇你逐個城門內佇耶和華──你上帝所賞賜你的全地。
DEU|28|53||你的對敵圍困你，你佇窘迫困苦的中間，欲食你的身軀所生的，就是耶和華──你上帝所賞賜你的子查某子的肉。
DEU|28|54||恁中間，幼秀不止細膩的人，目睭欲眥伊的兄弟及伊心懷中的某，以及其餘所剩的子兒；
DEU|28|55||致到伊無欲用伊所食子兒的肉，分一點仔互怹中間的一人；因為你佇逐個城門內，受對敵圍困大大窘迫你的時、伊無剩半項。
DEU|28|56||恁中間幼秀細膩的婦仁人，因為伊的幼秀細膩平素呣敢用腳掌踏地的，欲眥伊心懷中的丈夫及伊的子伊的查某子。
DEU|28|57||以及伊身軀所出的衣及伊所生許個子，因為佇你受圍互對敵佇你諸個城門內窘迫你困苦的時，伊因為百項物欠缺，所以欲偷食伊。」
DEU|28|58||「若你無執守來行此本冊所記律法一切的話，無敬畏有榮光通驚畏的名，就是耶和華──你的上帝。
DEU|28|59||耶和華就欲用奇怪的災禍，就是極大極久的災禍，及極重極久的病到佇你以及你的後裔，
DEU|28|60||也欲互你所驚、埃及許個病症攏臨到佇你，也欲纏佇你的身軀，
DEU|28|61||連許個無記佇此本律法的冊的災禍、病症，耶和華欲互伊攏到佇你到你滅無。
DEU|28|62||恁前雖然親像天頂的星許多，總是因為你無聽趁耶和華──你上帝的話，所以你所剩的數額就欲少少。
DEU|28|63||前耶和華掠賜福恁互恁興旺做歡喜，後來耶和華也欲掠毀滅恁，滅無恁做歡喜；恁也欲對恁所入去承接的地受拔起來。
DEU|28|64||耶和華欲互恁四散佇萬百姓中，對地此個極頭到地彼個極頭，你欲佇遐服事別個上帝，是你及你的列祖所呣識、柴的、石的。
DEU|28|65||佇許個國內，你bē得著安然，你的腳也bē得著歇睏；耶和華也欲互你佇遐心噗噗筅，目睭失明，精神衰敗。
DEU|28|66||你的生命佇你的面前無定無著；你日暝驚惶，你的生命無穩當。
DEU|28|67||你因為心內所驚惶的，目睭所看見的，早起欲講，苦bē得此時暗；暗時欲講，苦bē得此時天光。
DEU|28|68||耶和華欲互你坐船倒去埃及，對彼條路就是我曾對你講你bē閣看見的；佇遐你欲賣本身互對敵做奴僕女婢，總是無人買。」
DEU|29|1||諸個是耶和華佇摩押地命令摩西及以色列人立約的話，是伊佇何烈及怹所立的約以外的。
DEU|29|2||摩西召以色列眾人來，給怹講：「耶和華佇埃及地，佇恁的目睭前對法老及伊的眾人臣，以及伊全地所行一切的事恁攏有看見，
DEU|29|3||就是你親目看見的大試驗及神蹟，及許個大奇事。
DEU|29|4||總是到今仔日耶和華猶無互你會曉悟的心，會看見的目睭，會聽見的耳孔。
DEU|29|5||我導恁佇曠野四十年，恁身軀的衫無破，腳裡的鞋也無破。
DEU|29|6||恁無食餅，也無飲清酒厚酒。這是欲互恁知，我就是耶和華──恁的上帝。
DEU|29|7||恁到此所在，希實本王西宏、巴珊王噩出來及咱交戰，咱就攻擊怹，
DEU|29|8||取怹的地互流便的支派、迦得的支派，及瑪拿西半支派做業。
DEU|29|9||所以恁著執守來行此個約的話，通互恁佇一切所行的事亨通。
DEU|29|10||「今仔日恁眾人、恁的首領、恁的支派、恁的長老、恁的官長、以色列的查甫丁，恁的子兒恁的某，及你營內的出外人，對恁的劈柴的到恁的汲水的，攏徛佇耶和華──恁的上帝的面前，
DEU|29|11||（見申29：10）。
DEU|29|12||互你入佇耶和華──你上帝的約，也入佇耶和華──你上帝今仔日及你所咒誓的。
DEU|29|13||互伊照伊所曾對你講的，閣照伊對你的列祖亞伯拉罕、以撒、雅各所咒誓的，今仔日設立你做伊的百姓，伊做你的上帝。
DEU|29|14||我呣若及恁立此個約，及此個咒誓，
DEU|29|15||也是及許個今仔日及咱同徛佇耶和華──咱上帝的面前的，以及今仔日無及咱同佇啲的人立的。」
DEU|29|16||「因為咱有怎樣踮佇埃及地，也咱有怎樣經過恁所對遐過的列國；這是恁所知的。
DEU|29|17||恁也看見怹中間通厭惡的物，及怹許個柴、石、金、銀的偶像。
DEU|29|18||驚了恁中間，查甫人抑是查某人，或是家族或是支派，怹的心今仔日悖謬耶和華──咱的上帝，去服事許個國的上帝；閣驚了恁中間有歹根生出毒草及茵蔯，
DEU|29|19||伊聽見此個咒詛的話，心內猶原家己安慰講：『我雖然行代誌心硬，將乾的、tâm的攏毀滅，我猶久會平安。』
DEU|29|20||耶和華無欲赦免伊；耶和華的受氣及妒忌欲燒彼人，將此本冊所記一切的咒詛攏欲到佇伊的身軀。耶和華閣欲對天下擦滅伊的名，
DEU|29|21||耶和華也欲照此個律法的冊所記載的約一切的咒詛，對以色列眾支派的中間分別伊，互伊抵著災禍。
DEU|29|22||就後代，恁後輩的子孫，及遠遠來的外國人，看見彼所在的災禍，以及耶和華所互怹抵著的病症，
DEU|29|23||閣看見遍地有硫磺，有鹽，有火燒，無種作，無出產，連草也無發生佇遐──親像所多瑪、蛾摩拉、押瑪、洗扁的毀壞，就是耶和華大受氣的時所毀壞的一樣──
DEU|29|24||許個列國怹攏欲講：『耶和華啥事對此個地按呢行啊？此個受氣許猛烈是甚麼意思啊？』
DEU|29|25||人欲講：『是因為怹棄拺耶和華──怹列祖的上帝的約，是伊導怹出埃及地的時所立的，
DEU|29|26||怹去趁別個上帝服事伊，是怹平素所呣識的上帝，耶和華未曾分派互怹的。
DEU|29|27||所以耶和華發大受氣佇此個地，將此個冊所記一切的咒詛攏降落佇伊。
DEU|29|28||耶和華佇受氣中、大受氣、痛恨拔怹出伊的地，㧒怹佇外邦，親像今仔日一樣。』
DEU|29|29||「秘密的事屬佇耶和華──咱上帝的；顯明的事是永遠屬佇咱及咱的子孫，欲互咱行此個律法一切的話。」
DEU|30|1||「諸個代誌就是我所排列佇你的面前的祝福及咒詛將來到佇你；你佇耶和華──你上帝所趕你到的列國中，你的心記得伊；
DEU|30|2||你及你的子孫若盡心盡性歸向耶和華──你的上帝，聽趁伊的話，照我今仔日一切所命令你的；
DEU|30|3||就耶和華──你的上帝欲互你受掠的人倒轉來，欲憐憫你；欲倒轉來聚集，你對耶和華──你上帝所四散你到的列國來。
DEU|30|4||你受趕逐的，若有佇天邊的，耶和華──你的上帝也欲對遐聚集你帶你對遐倒來。
DEU|30|5||耶和華──你的上帝欲導你入你的列祖所承接的地，你也承接伊；伊也欲好款待你，互你的人額加添比你的列祖卡多。
DEU|30|6||耶和華──你的上帝欲佇你的心及你的後裔的心行割禮，互你盡心盡性疼耶和華──你的上帝，互你通得著活。
DEU|30|7||耶和華──你的上帝欲將這一切的咒詛下佇你的對敵及怨恨你、窘迫你的人的身上。
DEU|30|8||你欲倒轉聽趁耶和華的話，行伊一切的誡命，就是我今仔日所命令你的。
DEU|30|9||你若聽趁耶和華──你上帝的話，執守此個律法所記的誡命律例，閣盡心盡性歸向耶和華──你的上帝，耶和華──你的上帝欲互你的手所做一切的事，及你的身軀所生的，精牲所出的，土地所出的，充足有剩；因為耶和華欲閣歡喜你，賜福你，親像前歡喜你的列祖一樣。
DEU|30|10||（見申30:9）。
DEU|30|11||「因為我今仔日所命令你的誡命呣是你所做bē到的，也無佇遠遠；
DEU|30|12||呣是佇天裡，致到你講：『是誰為阮上天帶來阮遮，互阮聽來行伊啊？』
DEU|30|13||也呣是佇海外，致到你講：『是誰為阮過海帶來阮遮，互阮聽來行伊啊？』
DEU|30|14||此個話及你真近，就是佇你的嘴佇你的心，互你通來行伊。
DEU|30|15||「看啊，我今仔日有用活及福氣，死及災禍，排列佇你的面前。
DEU|30|16||就是我今仔日命令你疼耶和華──你的上帝，行伊的道路，守伊的誡命、律例、法度，互你通活啲，加添人額，耶和華──你上帝就欲佇你所欲入去承接的地賜福你。
DEU|30|17||設使你的心悖謬，呣聽趁，閣受誘惑去敬拜別個上帝服事伊，
DEU|30|18||我今仔日就明明給恁講，恁的確欲滅無；佇你過約但入去承接的地，你的日子bē會久長。
DEU|30|19||我今仔日叫天叫地對恁做干證；我用生死祝福咒詛排列佇你的面前，所以你著揀活命，互你及你的後裔攏會活啲；
DEU|30|20||來疼耶和華──你的上帝，聽伊的話，結聯佇伊；因為伊是你的活命，你的日子久長也在佇伊。互你通徛起佇耶和華對你的列祖亞伯拉罕、以撒、雅各咒誓所欲賞賜怹的地。」
DEU|31|1||摩西用諸個話去給以色列眾人講，
DEU|31|2||對怹講：「我今仔日一百二十歲，bē閣照常出入；耶和華也曾對我講：『你bē會過此個約但。』
DEU|31|3||耶和華──你的上帝欲導你過去，欲滅無諸個國佇你的面前，你欲承接怹。約書亞欲導你過去，親像耶和華所曾講的。
DEU|31|4||耶和華欲款待怹，親像前日款待伊所滅亞摩利人二個王西宏及噩以及怹的地一樣。
DEU|31|5||耶和華欲用怹交佇恁的面前；恁著照我所吩咐恁一切的命令款待怹。
DEU|31|6||恁著勇敢壯膽，莫得驚怹，也莫得愞怹，因為耶和華──你的上帝及你去。伊無離開你，也無放拺你。」
DEU|31|7||摩西叫約書亞來，佇以色列眾人的面前對伊講：「你著勇敢壯膽！因為你欲及此個百姓去，入耶和華對怹列祖咒誓欲互怹的地；你也欲互怹得著伊做業。
DEU|31|8||耶和華欲行佇你的面前；伊欲及你佇啲，伊無離開你，也無放拺你。莫得驚，也莫得愞。」
DEU|31|9||摩西寫此個律法，交互扛耶和華約櫃的祭司利未的子孫及以色列的眾長老。
DEU|31|10||摩西命令怹講：「每七年的路尾，就是佇解放的年定著的期搭寮節的時，
DEU|31|11||以色列眾人來到耶和華──你上帝的面前佇伊所揀的所在。彼時，你著佇以色列眾人的面前讀此個律法互怹聽。
DEU|31|12||你著聚集百姓查甫、查某、囝仔，以及你城門內的出外人，互怹聽，互怹學習，通敬畏耶和華──恁的上帝，執守、來行此個律法一切的話，
DEU|31|13||也互怹呣知影的子兒得著聽見，就佇恁過約但所承接的地，照恁踮佇遐一切的日通學習敬畏耶和華──恁的上帝。」
DEU|31|14||耶和華對摩西講：「看啊！你死的期近啦；你召約書亞來，相及徛佇會幕中，我欲用職任命令伊。」摩西就及約書亞去相及徛佇會幕中。
DEU|31|15||耶和華佇會幕內雲柱中顯現，雲柱停佇會幕門的頂面。
DEU|31|16||耶和華閣對摩西講：「看啊，你欲及你列祖相及睏。此個百姓欲起來，行邪淫來趁伊所欲去踮彼所在外面的上帝，離開我，背我及伊所立的約。
DEU|31|17||彼時，我欲對怹發出受氣；我也欲離開怹，掩面呣看怹，怹欲受吞滅，抵著多多災禍患難。彼日怹欲講：『咱抵著災禍患難，豈呣是因為咱的上帝無佇咱的中間嗎？』
DEU|31|18||彼日，因為怹偏向別個上帝所行一切的歹，所以我決斷掩我的面。
DEU|31|19||今恁家己著寫此個歌，用彼個教示以色列的子孫，互怹的嘴唸，互此個歌給我做干證佇以色列的子孫；
DEU|31|20||因為我導怹入我對怹的列祖所咒誓彼個流奶及蜜的地，怹得著食閣飽足，身體肥，就欲偏向別個上帝，服事怹，看輕我，背我的約。
DEU|31|21||到怹抵著多多災禍患難的時，此個歌欲佇怹的面前做見證來干證怹，因為怹的子孫的嘴欲唸無bē記得。因為現今我猶未導怹到我所咒誓的地，怹所存的念頭我已經知。」
DEU|31|22||當彼日摩西就寫此個歌，將伊來教示以色列的子孫。
DEU|31|23||耶和華吩咐嫩的子約書亞講：「你著勇敢壯膽，因為你欲導以色列人入我所咒誓互怹的地；我欲及你相及佇啲。」
DEU|31|24||摩西用此個律法的話寫佇冊裡，一盡寫明白，
DEU|31|25||摩西就吩咐扛耶和華約櫃的利未人講：
DEU|31|26||「將此個律法的冊下佇耶和華──恁的上帝的約櫃邊，通佇遐做你的干證；
DEU|31|27||因為我知你是悖逆的，是頷頸硬的。看啊，我今仔日猶活及恁佇啲，恁尚且悖逆耶和華，何況我死了後啊？
DEU|31|28||著聚集恁諸個支派的長老及官長攏來，我欲講諸個話互怹聽，也欲叫天叫地互怹做干證。
DEU|31|29||因為我知我死了後，恁欲全然敗壞，歪斜我所命令恁行的道路，日後恁欲抵著災禍，因為恁欲行耶和華所看做歹的事，用恁的手所做惹伊的受氣。」
DEU|31|30||摩西將此個歌的話頭到尾講互以色列全會聽。
DEU|32|1||諸個天啊，著俯耳孔，我欲講話；願地也著聽我的嘴所講的。
DEU|32|2||我的教示欲親像雨降落；我的話親像露水啲滴，親像濛濛的雨落佇幼幼的草；親像大雨落佇菜蔬。
DEU|32|3||因為我欲宣傳耶和華的名；恁著尊咱的上帝做大。
DEU|32|4||做石磐者，伊所做的是完全；伊的路攏是公平，是真實的上帝攏無不義，伊是公義，閣正直。
DEU|32|5||此個乖僻彎曲的世代家己敗壞；呣是伊的子，是怹的弊病。
DEU|32|6||愚戇無知的百姓啊，恁按呢報答耶和華嗎？伊豈呣是你的老父、買你的嗎？伊有創造你、建立你。
DEU|32|7||著記得古早的日，數念歷代的年；問你的老父，伊欲指示你；問你的老大，怹欲給你講。
DEU|32|8||至高者分業互列邦，分開世間人的時，就定著百姓的界限，照以色列人的數額。
DEU|32|9||耶和華的份額是伊的百姓；伊所得著的產業是雅各。
DEU|32|10||伊抵著伊佇拋荒的地──佇荒癈野獸哮的曠野，伊圍踅(se̍h)伊，看顧伊，保護伊，親像目睭仁。
DEU|32|11||閣親像鷹鳥撈伊的巢，佇鷹仔的頂面拽伊的翅，展開翅股來承伊，載伊佇伊的翅股。
DEU|32|12||只有耶和華導伊，無別個上帝及伊佇啲。
DEU|32|13||就互伊騎佇地上高的所在，得著食田裡的土產；閣互伊對石磐吸蜜，對火石吸油；
DEU|32|14||也食牛奶油，及羊奶，肥的羊仔子，巴珊所出的綿羊牨及山羊，及上好的小麥；也飲葡萄汁的酒。
DEU|32|15||耶書崙肥就鴨霸，你已經肥，閣大粒，肉真博，伊就離開創造伊的上帝，看輕救伊的石磐；
DEU|32|16||怹用別個上帝，激伊妒忌，用可惡的，惹伊的受氣。
DEU|32|17||怹祭獻邪鬼呣是真的上帝，就是怹平素所呣識的上帝，是新的近來才有的，是你的列祖所無驚畏的。
DEU|32|18||生你的石磐你無數念伊，生你的上帝你bē記得伊。
DEU|32|19||耶和華看見就怨恨，因為伊的子查某子激伊的緣故，就講：
DEU|32|20||我欲對怹掩我的面，看怹結局怎樣。怹是乖僻的族類，無信實的子兒。
DEU|32|21||怹用彼個「呣是上帝」的激我的妒忌，用怹的虛假的物惹我的受氣。我就用「呣是做百姓」的激怹的妒忌，用愚戇的國民惹怹的受氣。
DEU|32|22||因為佇我的受氣中有火𤏸起來，燒到陰間極深的所在，也燒地及地的出產，也起火燒諸個山的地基。
DEU|32|23||我欲積聚災禍佇怹的頂面，用我攏總的箭來射怹。
DEU|32|24||怹欲因為枵餓來消瘦，受炎熱及毒症吞滅。我欲互怹抵著野獸的嘴齒，及蛇的毒。
DEU|32|25||外面有刀劍，內面有驚惶，互人死亡，互少年的查甫人、及在室女、食奶的、及白頭毛的人，攏滅無。
DEU|32|26||我講，我欲互怹四散佇遠遠，佇人的中間除怹的名字。
DEU|32|27||總是我驚對敵激我，驚了怹的對敵誤會，驚了怹欲講：是阮的手抬高，呣是耶和華行諸個事。
DEU|32|28||因為怹是bē曉得想的百姓，佇心內無聰明。
DEU|32|29||願怹有智慧，會明白此個，會想怹的結局。
DEU|32|30||若呣是怹的石磐賣怹，若呣是耶和華將怹交互人，怎樣對敵一個會趕怹一千？二個會互怹一萬逃走啊？
DEU|32|31||怹的石磐無親像咱的石盤，連咱的對敵也按呢評判。
DEU|32|32||怹的葡萄樹是對所多瑪的葡萄樹傳的，也對蛾摩拉的園出的；怹的葡萄是毒的葡萄，歸葩攏是苦的。
DEU|32|33||怹的酒是龍的毒，是惡蛇殘害的毒。
DEU|32|34||這豈呣是積聚佇我遮，封密佇我寶貝的庫房嗎？
DEU|32|35||伸冤報應在佇我，佇怹的腳踏顛的時；因為怹抵著災禍的日近啦；所欲抵著的事會緊緊到。
DEU|32|36||耶和華看見伊的百姓氣力已經無去，許個拘束的、自由的攏無留一個，就欲替怹伸冤，因為伊的奴僕來退悔。
DEU|32|37||伊欲講：怹的上帝，怹所倚靠的石盤，
DEU|32|38||就是食怹祭祀的油，飲怹灌奠的酒的，今佇叨落？通互怹起來幫助恁，保護恁。
DEU|32|39||恁今著看：我，我就是伊；我以外無有上帝。我互人死，我互人活；我損傷伊，我醫治伊，無一個會對我的手救出。
DEU|32|40||我抬起手向天講：我指我的永活來講：
DEU|32|41||我若磨我光爁爁的刀，我若執行審判，就欲刑罰我的對敵，報應怨恨我的人。
DEU|32|42||我欲互我的箭飲血到醉，我的刀欲食肉，就是受刣受掠的人的血，對敵首領的頭的肉。
DEU|32|43||列國啊攏著及伊的百姓相及歡喜；因為伊欲為伊的奴僕的血伸冤，報應伊的對敵，欲贖伊的地，及伊的百姓的罪。
DEU|32|44||摩西來用此個歌一切的話唸互百姓聽，嫩的子約書亞也及伊佇啲。
DEU|32|45||摩西對以色列的眾人講諸個一切的話明白，
DEU|32|46||就給怹講：「我今仔日所對恁干證一切的話，恁著囥佇心裡；也著吩咐恁的子孫執守來行此個律法一切的話。
DEU|32|47||因為這對佇恁呣是空空的事，是恁的活命；也欲因為此個事恁的日子得著久長，佇恁過約但欲入去承接的地。」
DEU|32|48||當日，耶和華吩咐摩西講：
DEU|32|49||「你上去亞巴琳山尼波的山頭，及耶利哥對面的摩押地，看我賞賜以色列人做業的迦南地。
DEU|32|50||你欲死佇你所上去的山，來倒祖，親像你的兄亞倫死佇何珥山，來倒祖一樣。
DEU|32|51||因為恁佇尋的曠野，加低斯的米利巴的水，佇以色列人中得罪我，因為佇以色列人中無尊我做聖。
DEU|32|52||你通對面看彼個地，總是bē得通入去到我所賞賜以色列人的地。」
DEU|33|1||上帝的奴僕摩西佇伊猶未死的代先給以色列人祝福，所祝福的話記佇下底：
DEU|33|2||伊講：耶和華對西奈來，為著怹對西珥起來，對巴蘭的山照出光，對萬萬聖者遐來，對伊的正手為著怹發出烈火的律法。
DEU|33|3||伊不止疼痛許個百姓；伊許個聖者攏佇你的手。怹坐佇你的腳下，聽受你許個話。
DEU|33|4||摩西用律法傳互咱，做雅各會眾的產業。
DEU|33|5||百姓的首領，以色列的眾支派，相及聚會的時，伊佇耶書崙做王。
DEU|33|6||願流便活啲，無死；願伊的人額無少。
DEU|33|7||伊給猶大祝福按呢講：求耶和華聽猶大的聲，導伊到伊的百姓遐；伊曾用伊的手為家己交戰，你欲幫助伊抵當伊的對敵。
DEU|33|8||論利未講：你的土明及你的烏陵及你聖潔的人相及佇啲。你佇瑪撒曾試伊，佇米利巴的水曾及伊相爭。
DEU|33|9||伊論到伊的老父伊的老母就講：我呣曾看見伊；也無承認伊的兄弟，也無承認伊的子兒。因為怹行你的話，守你的約。
DEU|33|10||怹欲用你的法度教示雅各，用你的律法教示以色列。怹欲用香下佇你的面前，及全牲隻的燒祭佇你的壇頂。
DEU|33|11||願耶和華賜福伊的產業，接納伊的手所做的工。許個起來攻擊伊及怨恨伊的人，願你拍折怹的腰，互怹bē閣起來，
DEU|33|12||論便雅憫就講：耶和華所疼的欲及伊安然徛起；耶和華通日保護伊，伊也欲踮佇伊的肩頭中。
DEU|33|13||論約瑟就講：願伊的地得著耶和華賜福，得著天頂的寶物、及露水，以及地下所囥的水源；
DEU|33|14||得著日頭所生的寶物，月所出的寶物；
DEU|33|15||得著古早的山的至寶，及永世代的山嶺的寶物；
DEU|33|16||得著地的寶物及其中所充滿的，以及踮佇莿帕內者的恩惠。願許個攏歸佇約瑟的頭殼，歸佇彼個及伊的兄弟分開者的頭殼頂。
DEU|33|17||親像牛的頭上生的，榮光屬佇伊；伊的角是野牛的角，用怹來觸萬百姓，到佇地極。這是以法蓮的萬萬，瑪拿西的千千。
DEU|33|18||論西布倫就講：西布倫啊，你出外通歡喜。以薩迦啊，佇你的布棚內通快樂。
DEU|33|19||怹欲召諸個百姓到山裡，佇遐欲獻公義的祭；因為怹欲吸收海裡的豐盛，及山裡所囥的寶貝。
DEU|33|20||論迦得就講：開闊迦得的得著謳咾！伊匿啲親像母的獅；伊拆裂手骨及頭殼。
DEU|33|21||伊為家己備辦代先得著的業，因為佇遐有設律法者的分額留啲。伊及百姓的首領相及來；行耶和華的公義及以色列相及行伊的判斷。
DEU|33|22||論但就講：但是細隻獅，對巴珊跳出。
DEU|33|23||論拿弗他利就講：拿弗他利啊，得著恩惠充足，也得著耶和華的賜福滿滿的，欲得著西勢及南勢做業。
DEU|33|24||論亞設就講：願亞設因為子多來得著福氣，得著怹的兄弟的歡喜，通用伊的腳搵佇油裡。
DEU|33|25||你的門楗是鐵的，銅的。你的日子怎樣，你的氣力也欲按呢。
DEU|33|26||耶書崙啊，無有親像上帝的。伊坐天來幫助你，也坐穹蒼，顯明伊的榮光。
DEU|33|27||永活的上帝做你徛起的所在；永遠的手佇你的下面。伊佇你的面前趕對敵，閣講：毀滅伊。
DEU|33|28||以色列安然徛起；雅各的後裔家己住佇五穀及酒的地。伊的天也滴落露水。
DEU|33|29||以色列啊，你有福氣！是誰親像你此個互耶和華所拯救的百姓啊？伊是你的盾牌，保護你，是你榮耀的刀劍。你的對敵欲投降你；你欲踏佇怹高的所在。
DEU|34|1||摩西對摩押平洋上尼波山，上彼個及耶利哥相對的毗斯迦山頭。耶和華互伊看基列全地直到但，
DEU|34|2||拿弗他利全地，以法蓮、瑪拿西的地，猶大全地到西海，
DEU|34|3||南方及叫做棗樹城的耶利哥山谷的平洋，到瑣珥。
DEU|34|4||耶和華對伊講：「此個地就是我對亞伯拉罕、以撒、雅各咒誓，講：『我欲賞賜你的後裔的。』今我互你親目看見，總是你bē得著過去到遐。」
DEU|34|5||耶和華的奴僕摩西就死佇遐，佇摩押的地，照耶和華所講的。
DEU|34|6||耶和華埋葬伊佇摩押地、伯毗珥相對的山谷，到今仔日無人知伊的墓。
DEU|34|7||摩西死的時一百二十歲；目睭無花，精力無衰退。
DEU|34|8||以色列人佇摩押平洋為著摩西哀哭三十日，為著摩西憂悶哀哭的日滿啦。
DEU|34|9||嫩的子約書亞得著智慧的神充滿；因為摩西曾按手佇伊的頂面，以色列人就聽趁伊，照耶和華所命令摩西的來行。
DEU|34|10||後來以色列中無閣興起先知親像摩西。伊是耶和華面對面所識的。
DEU|34|11||照耶和華差伊佇埃及地對法老及伊攏總的人臣，以及伊的全地所行逐樣的神蹟奇事，
DEU|34|12||也照大權能的手，大通驚的事，就是摩西所行佇以色列眾人的目睭前的。
JOS|1|1||耶和華的奴僕摩西死了後，耶和華吩咐嫩的子約書亞，就是跟隨摩西的，講：
JOS|1|2||「我的奴僕摩西死了啦。今你著起來，及眾百姓過此個約但，去我所賞賜以色列人的地。
JOS|1|3||見若恁的腳掌所踏的地，我攏賞賜恁照我對摩西所講的。
JOS|1|4||對曠野及此個黎巴嫩，到大河就是伯拉河，赫人的全地，閣到大海向日落的所在，攏欲做恁的境界。
JOS|1|5||你一世人，的確無一人會徛住佇你的面前。我怎樣及摩西佇teh，也欲按呢及你佇teh；我的確無離開你，也無放拺你。
JOS|1|6||你著勇敢壯膽！因為你欲互此個百姓得著彼個地做業，就是我對in的列祖所咒誓欲互怹in的。
JOS|1|7||獨獨你著勇敢，大大壯膽，執守我的奴僕摩西所命令你一切的律法來行伊，呣通離開來偏左偏右，互你無論叨落去，攏得著亨通。
JOS|1|8||此個律法的冊呣通離開你的嘴，的確著暝日想伊，互你執守來行此個冊內所記載一切的話。按呢，就會互你的路平坦，你也得著大亨通。
JOS|1|9||我豈無命令你嗎？你著勇敢壯膽！莫得驚，也莫得lun；因為你無論叨落去，耶和華──你的上帝及你佇teh。」
JOS|1|10||對按呢，約書亞命令百姓的官長講：
JOS|1|11||「恁著遍行營中，命令百姓講：『恁著備辦食物；因為三日內恁欲過此個約但，入去得著耶和華──恁上帝所欲互恁得著的地。』」
JOS|1|12||約書亞吩咐流便人、迦得人，及瑪拿西半支派講：
JOS|1|13||「恁著記得耶和華的奴僕摩西所命令恁的話講：『耶和華──恁上帝已經互恁平安，也欲將此個地賞賜恁。』
JOS|1|14||恁的某，恁的囝仔，恁的精牲攏著住佇約但此旁、摩西所互恁的地；獨獨恁中間一切大氣力的勇士攏著帶軍器佇恁兄弟的頭前過去，幫助怹，
JOS|1|15||到耶和華互恁的兄弟得著平安親像恁一樣，到怹也得著耶和華──恁上帝所賞賜怹的地，彼時恁才通倒去恁所得著的地，承接伊來做業，就是耶和華的奴僕摩西佇約但此旁、向日出的所在所互恁的。」
JOS|1|16||怹應約書亞講：「見你所命令阮的，阮欲行；你所差阮的，阮攏欲去。
JOS|1|17||阮前佇一切的事怎樣聽趁摩西，今也欲按呢聽趁你；獨獨願耶和華──你的上帝及你佇啲，親像伊前及摩西佇啲一樣。
JOS|1|18||無論甚麼人違背你的命令，呣聽你的話照你一切所命令的，就欲互伊死。獨獨你著勇敢壯膽！」
JOS|2|1||嫩的子約書亞對什亭暗靜差二人做偵探，吩咐怹講：「恁去看彼個地及耶利哥。」怹就去，到一個娼妓喇合的厝，就歇佇遐。
JOS|2|2||有人報耶利哥王講：「看啊，今暗有以色列人來遮偷看此個地。」
JOS|2|3||耶利哥王差人去喇合遐講：「許個來你遮、入你的厝的人，你著導怹出來，因為怹來，是欲偷看此個全地。」
JOS|2|4||婦仁人將彼二人囥密，就應講：「真正有人來我遮；總是怹對叨落來我呣知。
JOS|2|5||日暗、欲關城門的時，許個人出去，怹去叨落我呣知。恁緊緊去趇，就會趇著。」（
JOS|2|6||總是婦仁人已經導怹上厝頂，將所排佇厝頂的麻稿來蓋怹。）
JOS|2|7||許個人就按約但彼條路趇伊。到路頭趇怹的人一下出去，城門就關。
JOS|2|8||二人猶未去睏，婦仁人就上厝頂，到怹遐，
JOS|2|9||對怹講：「我知耶和華已經將此個地賞賜恁，閣因為恁的緣故阮攏驚。此所在一切徛起的百姓佇恁的面前攏失膽；
JOS|2|10||因為阮有聽見恁出埃及的時，耶和華怎樣佇恁的頭前互紅海的水乾去，閣恁怎樣款待約但彼旁二個亞摩利王西宏及噩，就是恁所毀滅的。
JOS|2|11||阮一下聽見諸個事，就失膽。因為恁的緣故，逐個神不附體。因為耶和華──恁的上帝佇天頂地下做上帝。
JOS|2|12||今我已經好款待恁，請恁指耶和華對我咒誓，欲好款待我老父的家，續互我一個實在的記號，
JOS|2|13||欲救活我的老父老母、我的兄弟、姊妹，及一切屬怹所有的，拯救阮的生命免死。」
JOS|2|14||二人應伊講：「你若無漏洩阮此個事，阮甘願用阮的生命替恁。到耶和華將此個地賞賜阮的時，阮欲用慈愛誠實款待你。」
JOS|2|15||對按呢伊用索對窗仔給怹墜落去；因為伊的厝起佇城牆，伊也徛起佇牆頂。
JOS|2|16||伊對怹講：「恁著上去山裡，驚了追趇的人抵著恁，著佇遐匿三日，聽候追趇的人倒來，然後才通行恁的路。」
JOS|2|17||二人對伊講：「你教阮所咒誓的，阮的確無為著彼個來犯罪。
JOS|2|18||阮若到此所在的時，你著將此條朱紅的索縛佇墜阮落去的窗仔裡，也著聚集你的老父老母、兄弟、及你的老父全家攏踮你的厝內。
JOS|2|19||見若出你的家的門去街路的，伊的死是自取的，無阮的罪。見若及你佇厝內的，若有人下手害伊，就伊的死是阮的罪。
JOS|2|20||總是你若漏洩阮此個事，就你所教阮咒誓的及阮無干涉。
JOS|2|21||伊講：「通照恁的話來行！」對按呢伊差怹去，怹就去，伊用朱紅的索縛佇窗仔。
JOS|2|22||二人去到山裡，踮遐三日，聽候追趇的人倒去。追趇的人沿路尋怹，也尋無著。
JOS|2|23||二人就落山倒來，過河，到嫩的子約書亞遐，對伊講起怹所抵著一切的事；
JOS|2|24||閣對約書亞講：「耶和華果然用彼個全地交佇咱的手；彼所在一切徛起的百姓佇咱的面前攏失膽。」
JOS|3|1||天光約書亞透早起來，及以色列眾人攏離開什亭，來到約但，猶未過去就歇佇遐，聽候過河。
JOS|3|2||過三日，官長遍行營中，
JOS|3|3||命令百姓講：「恁看見耶和華──恁上帝的約櫃，閣看見祭司利未人扛伊的時，著離開恁的所在，來隨怹的後面。
JOS|3|4||總是恁及約櫃相離約略著量二千肘的遠，呣通迫近伊，互恁知所著行的路，因為恁平時呣曾行此條路。」
JOS|3|5||約書亞對百姓講：「恁著家己聖潔，因為明仔日耶和華欲佇恁中間行奇事。」
JOS|3|6||約書亞閣吩咐祭司講：「恁扛約櫃起來，佇百姓的頭前行。」怹就扛約櫃起來，行佇百姓的頭前。
JOS|3|7||耶和華對約書亞講：「對今仔日起，我欲互你佇以色列眾人的目睭前做大，互怹知我及你佇啲，親像前及摩西佇啲一樣。
JOS|3|8||你著吩咐扛約櫃的祭司講：『恁到約但水邊的時，著停腳佇約但。』」
JOS|3|9||約書亞對以色列人講：「恁近前來，聽耶和華──恁上帝的話。」
JOS|3|10||約書亞閣講：「對按呢恁通知，活的上帝佇恁中間，欲佇恁的頭前趕逐迦南人、赫人、希未人、比利洗人、革迦撒人、亞摩利人、耶布斯人；
JOS|3|11||看啊，普天下的主宰的約櫃欲佇恁的頭前過去，入約但。
JOS|3|12||恁今著對以色列支派中揀十二人，每支派一個人，
JOS|3|13||到扛普天下的主耶和華的約櫃的祭司，怹的腳徛佇約但河的水，約但河的水，就是對頂面流落來的水，欲截斷，徛起來歸堆。」
JOS|3|14||百姓離開布棚欲過約但的時，祭司就扛約櫃佇百姓的頭前。
JOS|3|15||（佇收成的時約但的水常常pôaⁿ過伊的岸。）扛約櫃的到約但，扛約櫃的祭司，腳一下搵著水，
JOS|3|16||彼個對頂面流落來的水，就竪(khiā)起來歸堆，相離真遠、佇撒拉但邊頭的亞當城；彼個流佇亞拉巴海，就是鹽海，許個水全然截斷。百姓就佇耶利哥的對面過去。
JOS|3|17||扛耶和華約櫃的祭司佇約但的乾地定定徛啲，以色列眾人攏對乾地過去，直到百姓一盡過約但。
JOS|4|1||百姓已經一盡過約但，耶和華就吩咐約書亞講：
JOS|4|2||「著對百姓中揀十二人，每支派一人，
JOS|4|3||命令怹講：『恁對遐，對約但河中、祭司的腳定定徛的所在，取十二塊石，帶伊及恁過去，下佇恁今暝欲歇的所在。』」
JOS|4|4||約書亞就照伊對以色列人中所備辦的彼十二人，每支派一人，攏叫怹來。
JOS|4|5||約書亞就給怹講：「恁過去佇耶和華──恁上帝約櫃的頭前，到約但河中，照以色列人支派的數額，逐人取一塊石頭夯佇肩頭裡。
JOS|4|6||通用此個佇恁中間做證據。日後，恁的子孫問恁講：『諸個石頭對佇恁甚麼意思？』
JOS|4|7||恁就對怹講：『是因為前約但的水佇耶和華的約櫃前截斷；約櫃過約但的時，約但的水截斷。諸個石欲做以色列人永遠的紀念。』」
JOS|4|8||以色列人照約書亞所命令的來行，照以色列人支派的數額，對約但河中取十二塊石，攏照耶和華對約書亞所講的。怹就續帶怹過去，到怹歇睏的所在，就下佇遐。
JOS|4|9||約書亞另外用十二塊石竪(khiā)佇約但河中，佇扛約櫃的祭司腳徛啲的所在；到今仔日，許個石猶久佇遐。
JOS|4|10||扛約櫃的祭司徛佇約但河中，聽候耶和華命令約書亞對百姓講的事做明白，是照摩西所命令約書亞一切的話。百姓就緊緊過去。
JOS|4|11||眾百姓一盡過去，耶和華的約櫃及祭司就佇百姓的面前過去。
JOS|4|12||流便人、迦得人、瑪拿西半支派的人攏照摩西所對怹講的，帶軍器佇以色列人的頭前過去。
JOS|4|13||約略有四萬人攏備辦交戰，佇耶和華的面前過去，到耶利哥的平洋，便便欲交戰。
JOS|4|14||當彼日，耶和華互約書亞佇以色列眾人的目睭前做大。佇伊一生的日，百姓敬畏伊，親像早前敬畏摩西一樣。
JOS|4|15||耶和華吩咐約書亞講：
JOS|4|16||「你命令扛法櫃的祭司對約但河上來。」
JOS|4|17||約書亞就命令祭司講：「恁對約但河上來。」
JOS|4|18||扛耶和華約櫃的祭司對約但河上來，祭司的腳掌抵抵跨上乾地的時，約但河的水就流到原位，照舊漲滿雙旁的岸。
JOS|4|19||正月初十日，百姓對約但上來，就安營佇吉甲，佇耶利哥東勢的界。
JOS|4|20||怹對約但所取彼十二塊石，約書亞就竪(khiā)伊佇吉甲，
JOS|4|21||就對以色列人講：「日後恁的子孫問怹的老父講：『諸個石甚麼意思？』
JOS|4|22||彼時就著報恁的子知，講：『以色列人曾行乾地過此個約但河；
JOS|4|23||因為耶和華──恁的上帝佇恁的頭前互約但的水乾去，聽候恁過來，親像耶和華──恁上帝前佇紅海所做一樣，就是互伊佇咱的頭前乾去，聽候咱過來，
JOS|4|24||欲互地上萬百姓攏知，耶和華的手有大能力，也欲互恁永遠敬畏耶和華──恁的上帝。』」
JOS|5|1||約但河西勢的亞摩利人諸個王及倚海的迦南人諸個王，聽見耶和華佇以色列人的面前互約但的水乾去，聽候咱過去，怹的心因為以色列人的緣故就失膽，神不附體。
JOS|5|2||彼時，耶和華對約書亞講：「你著創火石刀，第二擺給以色列人行割禮。」
JOS|5|3||約書亞就創火石刀，佇「除去皮山」遐給以色列人行割禮。
JOS|5|4||約書亞給怹行割禮的緣故，是因為對埃及出來的眾百姓，見會交戰的查甫丁，出埃及以後，佇路裡死佇曠野。
JOS|5|5||因為出來的眾百姓攏受割禮；獨獨出埃及以後、佇曠野的路裡所生的眾百姓攏無受割禮。
JOS|5|6||以色列人佇曠野行四十年，到眾百姓，就是出埃及的戰士，一盡消滅，因為怹無聽趁耶和華的話。耶和華曾對怹咒誓，呣互怹看見耶和華對怹列祖所咒誓、欲賞賜咱的地，就是流奶及蜜的地。
JOS|5|7||怹的子孫，就是伊所興起來續接怹的，攏無受割禮；因為怹佇路裡無給怹行割禮，約書亞才給怹行。
JOS|5|8||百姓攏受割禮明白，就踮佇營內家己的所在，聽候好。
JOS|5|9||耶和華對約書亞講：「我今仔日將埃及的凌辱移徙離開恁。」對按呢，彼所在名叫吉甲，直到今仔日。
JOS|5|10||彼時以色列人紮營佇吉甲。彼月十四下昏，佇耶利哥的平洋守pôaⁿ過節。
JOS|5|11||pôaⁿ過節的隔日，怹就食彼所在所出的；抵抵彼日食無酵餅及烘的五穀。
JOS|5|12||怹食彼所在所出的隔日嗎哪就停歇，以色列人也無閣有嗎哪。彼年，怹就食迦南地的土產。
JOS|5|13||約書亞倚近耶利哥的時，抬目看，看見有一人手拔刀，徛佇伊的對面。約書亞近倚伊，問伊講：「你是為阮的？抑是為阮的對敵啊？」
JOS|5|14||伊應講：「無，我來是做耶和華的軍長。」約書亞就仆佇地裡拜伊，講：「我的主命令奴僕甚麼？」
JOS|5|15||耶和華的軍長對約書亞講：「褪你腳裡的鞋，因為你所徛的所在是聖的。」約書亞就照按呢行。
JOS|6|1||耶利哥的城門因為以色列人的緣故就關住住，無人出也無人入。
JOS|6|2||耶和華給約書亞講：「看啊，我有將耶利哥及伊的王，及伊大力的勇士，攏交佇你的手。
JOS|6|3||恁一切的戰士著圍踅(se̍h)此個城，一擺，六日攏著按呢行。
JOS|6|4||七個祭司著抬七支羊角的號筒行佇約櫃的頭前。到第七日，恁著踅(se̍h)城七擺，祭司也著歕號筒。
JOS|6|5||怹歕角的聲拖長，恁聽見號筒的聲，眾百姓著大聲喝，城牆就欲倒平平，逐人攏著直直進前去。」
JOS|6|6||嫩的子約書亞叫祭司來，給怹講：「恁著扛約櫃，祭司七人抬七支羊角的號筒佇耶和華的櫃前」；
JOS|6|7||閣給百姓講：「恁著進前去踅(se̍h)城，帶軍器的著行佇耶和華的櫃前。」
JOS|6|8||約書亞對百姓講息，七個祭司抬七支羊角的號筒行佇耶和華的面前歕號筒；耶和華的約櫃隨佇怹的後面。
JOS|6|9||帶軍器的行佇歕號筒的祭司的頭前，後隊隨約櫃行。祭司愈行愈歕號筒。
JOS|6|10||約書亞命令百姓講：「恁呣通喝，呣通互人聽見恁的聲，連一句也呣通出嘴，聽候我吩咐恁喝的日，彼時才通喝。」
JOS|6|11||對按呢，伊互耶和華的約櫃圍城，踅(se̍h)一擺；怹就倒來營盤，歇佇營內。
JOS|6|12||天光約書亞早早起來，祭司也扛耶和華的約櫃。
JOS|6|13||抬七支羊角的號筒的七個祭司佇耶和華的櫃前，直直行歕號筒；帶軍器的佇怹的頭前行，後隊隨耶和華的約櫃行。祭司愈行愈歕號筒。
JOS|6|14||第二日，怹踅(se̍h)城一擺，就倒來營盤。六日攏是按呢行。
JOS|6|15||第七日拍昲光的時，怹早早起來，照按呢踅(se̍h)城七擺；只有此日踅(se̍h)城七擺。
JOS|6|16||到第七擺，祭司歕號筒的時，約書亞給百姓講：「著喝啊，因為耶和華用城交互恁啦！
JOS|6|17||此個城及其中一切所有的攏著分別歸互耶和華；只有娼妓喇合以及一切及伊佇厝內的通活啲，因為伊有囥密咱所差的使者。
JOS|6|18||恁佇應該滅的物著家己謹慎，驚了恁提應該滅的物，致到家己也做應該滅的，閣連累以色列全營也做應該滅的，來害著伊。
JOS|6|19||只有金、銀及銅鐵的器具攏著分別歸互耶和華，收入耶和華的府庫。」
JOS|6|20||百姓就喝，祭司也歕號筒。百姓聽見號筒的聲，就大聲喝，城牆就倒到平平，百姓就進前入城，逐人直直去，對按呢取彼個城；
JOS|6|21||閣將城內所有的，無論男女老幼，牛、羊及驢，攏用刀一盡滅伊。
JOS|6|22||約書亞給偵探彼個地彼二人講：「恁入去彼個娼妓的厝，照恁對伊所咒誓的，導彼個婦仁人及一切屬佇伊的攏對遐出來。」
JOS|6|23||許個做偵探的少年人就入去，導喇合及伊的老父老母、兄弟，以及一切屬佇伊的出來，也導伊的親戚出來，互怹住佇以色列的營外。
JOS|6|24||怹就用火燒彼個城及其中一切所有的；獨獨金、銀及銅鐵的器具攏下佇耶和華厝內的府庫。
JOS|6|25||約書亞就保全娼妓喇合及伊老父的家眷，及一切屬佇伊的的活命；因為伊有囥密約書亞所差偷看耶利哥的使者，伊就踮佇以色列中，到今仔日。
JOS|6|26||當時，約書亞對眾人咒誓講：「見若起來起造此個耶利哥城的，著佇耶和華的面前受咒詛。伊下地基的時，欲死大子，下門的時，欲死煞尾子。」
JOS|6|27||耶和華及約書亞相及佇啲，伊的名聲滿滿佇彼所在。
JOS|7|1||總是以色列人佇應該獻的物有犯罪；因為猶大的支派中，謝拉的曾孫，撒底的孫，迦米的子亞干提應該獻的物；耶和華就受氣以色列人。
JOS|7|2||約書亞對耶利哥差人去伯特利東勢、倚近伯亞文的艾城，吩咐怹講：「恁上去偷看彼個地。」怹就上去偷看艾的城。
JOS|7|3||怹倒來到約書亞遐，給伊講：「呣免互眾百姓上去，大約二三千人上去拍艾城就好；呣免勞動眾百姓去到遐，因為遐的人少少。」
JOS|7|4||對按呢百姓中約略三千人上去遐，竟然佇艾城的人的面前逃走。
JOS|7|5||艾城的人刣死怹約略三十六人，怹對城門前追趕怹，到示巴琳，佇怹落低的所在拍死怹；眾百姓就失膽，軟弱親像水。
JOS|7|6||約書亞就拆裂衫；伊及以色列的長老佇耶和華的櫃前仆佇土腳，到下昏，也用塵埃摻佇頭殼。
JOS|7|7||約書亞講：「唉啊！主耶和華啊，你啥事導諸個百姓過此個約但，將阮交佇亞摩利人的手，互阮滅無啊？可惜阮無掠踮佇約但彼旁做夠額。
JOS|7|8||主啊，以色列人已經佇對敵的面前越轉身走，我猶有甚麼通講啊？
JOS|7|9||因為迦南人及此所在一切徛起的百姓聽見就欲圍困阮，除滅阮的名佇地上。彼時你為著你的大名欲怎樣啊？」
JOS|7|10||耶和華給約書亞講：「起來！你啥事按呢仆佇地裡啊？
JOS|7|11||以色列犯罪，違背我所命令怹的約，取應該獻的物；也偷提，也行詭詐，囥佇怹的家器中。
JOS|7|12||因為按呢，以色列人佇對敵的面前徛bē住。怹佇對敵的面前越轉身走，是因為怹成做受咒詛；恁若無將應該獻的物對恁中間除去，我就無閣及恁相及佇啲。
JOS|7|13||你起來，互百姓清氣，給怹講：『恁著家己清氣，備辦明仔日，因為耶和華──以色列的上帝按呢講：以色列啊，恁猶未交出彼個物，就佇對敵的面前恁欲徛bē住！』
JOS|7|14||明仔早起，恁著照恁的支派近前來；耶和華所取的支派，著照宗族近前來；耶和華所取的宗族，著照家眷近前來；耶和華所取的家眷，著照人丁，一個一個近前來。
JOS|7|15||受取著的人有應該獻的物佇伊遐，伊及伊所有的著受火燒；因為伊有背耶和華的約，閣因為伊佇以色列中有行戇戇的事。」
JOS|7|16||天光約書亞早早起來，互以色列人照支派近前來，取著的是猶大支派；
JOS|7|17||互猶大的宗族近前來，就取著謝拉的宗族；互謝拉宗族的人丁，一個一個近前來，就取著撒底；
JOS|7|18||互伊的家照人丁，一個一個近前來，就取著猶大支派的人謝拉的曾孫，撒底的孫，迦米的子亞干。
JOS|7|19||約書亞對亞干講：「我的子，我勸你著歸榮光耶和華──以色列的上帝，佇伊的面前認罪，將你所做的事給我講，呣通對我隱瞞。」
JOS|7|20||亞干應約書亞講：「我實在得罪耶和華──以色列的上帝。我所做的事是按呢按呢：
JOS|7|21||我佇所搶的財物中看見一領示拿的媠衫，銀二百舍客勒，金一錠重五十舍客勒，我貪諸個物，就提伊。今埋佇我的布棚內的土腳下，銀佇伊的下底。」
JOS|7|22||約書亞就差人去，怹就去到伊的布棚。看啊，彼個物果然囥佇伊的布棚內，銀佇下底。
JOS|7|23||怹就對布棚內提出來，帶到約書亞及以色列眾人遐，下佇耶和華的面前。
JOS|7|24||約書亞及以色列眾人將謝拉的曾孫亞干及彼個銀、彼件衫、彼錠金，及伊的子查某子、牛、驢、羊、布棚，以及伊一切所有的，攏帶到亞割的山谷。
JOS|7|25||約書亞講：「你啥事害阮？今仔日耶和華也欲害你。」對按呢以色列眾人用石頭擲死伊，用火燒怹，將石頭擲怹。
JOS|7|26||眾人佇伊的頂面疊一大堆的石，到佇今仔日。對按呢耶和華收回伊的大受氣。所以彼所在名叫亞割的山谷，到今仔日。
JOS|8|1||耶和華對約書亞講：「莫得驚，也莫得愞。你起來，導攏總的戰士上去艾城，我已經將艾城的王及伊的百姓，伊的城，伊的地，攏交佇你的手。
JOS|8|2||你款待艾城及伊的王，著親像前款待耶利哥及伊的王一樣。總是所搶伊的財物及精牲，恁通取做家己的。你著用兵埋伏佇城後。
JOS|8|3||對按呢，約書亞及一切的戰士攏起來，欲上去艾城。約書亞揀三萬大力的勇士，暝時差怹去，
JOS|8|4||吩咐怹講：「恁著埋伏兵攻城就是佇城後，呣通離開城甚遠，攏著備辦便。
JOS|8|5||我及我所導的眾百姓欲近倚城。怹親像頭擺出來攻擊阮，彼時阮就欲佇怹的面前逃走，
JOS|8|6||怹欲出來追趇阮，到阮引誘怹離開城；因為怹欲講：『諸個人親像頭擺佇阮的面前逃走。』所以阮欲佇怹的面前逃走，
JOS|8|7||彼時恁就著對埋伏的所在起來，取彼個城，因為耶和華──恁的上帝欲將伊交佇恁的手。
JOS|8|8||恁已經取城，就著用火燒城，著照耶和華的話行。看啊，這是我所命令恁的。」
JOS|8|9||約書亞差怹，怹就去埋伏的所在，踮佇伯特利及艾城的中間，就是艾城的西勢。彼暝約書亞歇佇百姓的中間。
JOS|8|10||天光約書亞早早起來，點算百姓，伊及以色列的長老佇百姓的頭前上去艾城。
JOS|8|11||眾百姓，就是及伊佇啲的戰士，攏上去，近倚城的頭前，佇艾的北旁紮營。佇伊及艾的中間有一個山谷。
JOS|8|12||伊約略有揀五千人，互怹埋伏佇伯特利及艾城的中間，就是佇城的西勢，
JOS|8|13||對按呢安置百姓，就是城北勢的全軍及城西勢埋伏的兵。此暝約書亞入山谷中。
JOS|8|14||艾城的王看見，城內許個人，趕緊透早起來照所定著的時，出去到亞拉巴的頭前，欲及以色列人交戰，王及眾百姓攏去；總是怹呣知佇城後有兵埋伏欲攻擊怹。
JOS|8|15||約書亞及以色列的眾人佇怹的頭前假刣輸，對曠野的路逃走。
JOS|8|16||城內的眾百姓攏聚集，追趇怹；怹追趇約書亞，就受引誘離開怹的城。
JOS|8|17||艾城及伯特利城無留一人無出去追趇以色列人，城門放開開，去追趇以色列人。
JOS|8|18||耶和華對約書亞講：「你伸出手裡所抬的槍來指艾城，因為我欲將伊交佇你的手。」約書亞就伸出手裡所抬的槍來指彼個城。
JOS|8|19||伊一下伸手，埋伏的兵就對伊的所在緊緊起來，走去入城取伊，緊緊放火燒城。
JOS|8|20||艾城的人越頭一下看，無拍算，城內火煙淐上天，怹就走遮走遐攏無路。許個走去曠野的百姓就翻頭來攻擊追趇怹。
JOS|8|21||約書亞及以色列的眾人看見埋伏的兵已經取城，城內火煙淐上高，就越轉身刣死艾城的人。
JOS|8|22||埋伏的兵也出來攻擊怹，怹受圍困佇以色列人的中間，前後攏是以色列人。對按呢刣死怹，無一個留啲，也無一個走去，
JOS|8|23||怹就活掠艾城的王，押伊到約書亞遐。
JOS|8|24||以色列人一盡刣死徛起佇艾的百姓，佇田裡佇曠野趇著的所在，怹攏倒佇刀下，到滅無；以色列眾人就倒轉來艾城，用刀刣城中的人。
JOS|8|25||當彼日刣死的，男女共一萬二千，就是艾城的百姓。
JOS|8|26||約書亞無勼伊伸出槍的手，直到一盡滅艾城的百姓。
JOS|8|27||獨獨精牲及所搶城內的財物，以色列人攏取做家己的，照耶和華所命令約書亞的話。
JOS|8|28||約書亞燒艾城，互伊永永做土堆、荒廢，到今仔日；
JOS|8|29||閣吊艾城的王佇樹裡，到黃昏。日落的時，約書亞出命令，人就對樹裡收身屍落來，㧒佇城門口，佇彼頂面疊一大堆的石頭，到今仔日猶佇啲。
JOS|8|30||彼時，約書亞佇以巴路山為耶和華──以色列的上帝起一座壇，
JOS|8|31||是用自然的石，彼頂面無動著鐵器的來起伊，照耶和華的奴僕摩西所命令以色列人的話，照摩西律法冊內所記的。怹佇此個壇頂獻燒祭互耶和華也奉謝恩的祭。
JOS|8|32||約書亞佇遐，用摩西的律法抄寫佇石頂，就是伊佇以色列人的面前所寫的。
JOS|8|33||以色列眾人，及怹的長老、官長，以及審判官，攏徛佇約櫃的雙旁，佇扛耶和華約櫃的祭司利未人的面前，無論是本地人、是寄腳的，一半佇基利心山的頭前，一半佇以巴路山的頭前，給以色列百姓祝福，照耶和華的奴僕摩西前所命令的。
JOS|8|34||然後，約書亞讀律法攏總的話祝福的、咒詛的，照攏總記佇律法的。
JOS|8|35||摩西所命令一切的話，約書亞佇以色列的全會及婦仁人、囝仔，及怹中間往來出外人的面前，無一句無讀。
JOS|9|1||約但彼旁，或是佇山地，或是佇平洋，或是佇大海黎巴嫩相對的邊仔，赫人、亞摩利人、迦南人、比利洗人、希未人、耶布斯人諸個王，一下聽見這，
JOS|9|2||就攏聚集，同心合意欲及約書亞及以色列人交戰。
JOS|9|3||總是基遍徛起的百姓聽見約書亞對耶利哥及艾城所行的事，
JOS|9|4||就設詭計，假做使者，用舊的袋及破裂閣補的舊酒袋互驢馱伊，
JOS|9|5||腳裡穿過補的舊鞋，身軀穿舊衫；怹所備辦的餅攏是乾，閣臭醭。
JOS|9|6||怹到吉甲營中見約書亞，對伊及以色列人講：「阮是對真遠的所在來的，今求你及阮立約。」
JOS|9|7||以色列人對諸個希未人講：「豈採恁是徛起佇阮中間的；欲怎樣及恁立約啊？」
JOS|9|8||怹對約書亞講：「阮是你的奴僕。」約書亞問怹講：「恁是甚麼人？是對叨落來的？」
JOS|9|9||怹對伊講：「你的奴僕對極遠的所在來，為著耶和華──你上帝的名，因為阮已經聽見伊的名聲及伊佇埃及一切所行的，
JOS|9|10||以及伊佇約但彼旁對亞摩利二個王，就是希實本王西宏及佇亞斯他錄的巴珊王噩一切所行的事。
JOS|9|11||阮的長老及阮遐徛起的百姓就給阮講：『恁手著帶路裡用的食物去迎接怹，對怹講：阮是你的奴僕；今求你及阮立約。』
JOS|9|12||阮出來欲來恁遮的日，對厝內帶出諸個餅做路中的路用，彼時猶燒燒；看啊，今已經攏乾，閣臭醭啦。
JOS|9|13||諸個酒囊，阮貯酒的時猶是新的；看啊，今已經破裂。阮諸個衫及鞋，也攏穿舊，因為路真遠。」
JOS|9|14||以色列人就對怹的食物提淡薄，也無請問耶和華。
JOS|9|15||約書亞就及怹講和，及怹立約，容允怹活；會眾的首領也對怹咒誓。
JOS|9|16||及怹立約了後，過三日才聽見怹是近近，踮佇怹中間。
JOS|9|17||以色列起身，第三日到怹的城，許個城就是基遍、基非拉、比錄、基列耶琳。
JOS|9|18||因為會眾的首領已經指耶和華──以色列的上帝對怹咒誓，所以以色列人無拍怹；全會眾就哀怨許個首領。
JOS|9|19||眾首領對全會講：「阮已經指耶和華──以色列的上帝對怹咒誓，今咱呣通磕著怹。
JOS|9|20||咱著按呢款待怹，容允怹活啲，驚了咱為著所對怹咒誓的受氣到佇咱。」
JOS|9|21||首領閣對怹講：「著容允怹活。」對按呢怹就給會眾做破柴汲水的人，照首領所給怹講的話。
JOS|9|22||約書亞叫怹來，給怹講：「啥事騙阮講『阮離開恁真遠』啊？其實恁是踮佇阮中間。
JOS|9|23||今恁是受咒詛的！恁中間做奴才的永無斷，給我上帝的殿做破柴汲水的。」
JOS|9|24||怹應約書亞講：「因為有人確實報你的奴僕講，耶和華──你的上帝曾命令伊的奴僕摩西，將此個全地賞賜恁，也佇恁的頭前剿滅此個所在一切徛起的百姓，所以阮因為恁的緣故驚了無命，才做此個代誌。
JOS|9|25||今阮佇你的手頭，你看做好做正直的，照按呢行來款待阮！」
JOS|9|26||約書亞就按呢款待怹，救怹脫離以色列人的手，所以怹就無刣怹。
JOS|9|27||當彼日約書亞互怹給會眾及耶和華的壇，做破柴及汲水的人佇伊所欲揀的所在，到今仔日。
JOS|10|1||耶路撒冷王亞多尼洗德聽見約書亞取艾城，一盡滅伊，款待艾城及伊的王，親像前款待耶利哥及伊的王一樣，閣聽見基遍徛起的百姓及以色列人立和約，徛起佇怹中間，
JOS|10|2||就真驚；因為基遍是大城，親像一個京城，比艾城卡大，閣城內的人攏是勇士。
JOS|10|3||對按呢耶路撒冷王亞多尼洗德差人去見希伯崙王何咸、耶末王毗蘭、拉吉王雅非亞，及伊磯倫王底璧，講：
JOS|10|4||「請恁上來我遮幫助我，咱通來去拍基遍，因為伊及約書亞及以色列立和約。」
JOS|10|5||對按呢亞摩利人五個王，就是耶路撒冷王、希伯崙王、耶末王、拉吉王、伊磯倫王，大家聚集，及怹的軍隊上去，紮營佇基遍的對面，欲攻擊伊。
JOS|10|6||基遍人就差人去吉甲的營見約書亞，講：「你呣通勼手呣看你的奴僕，求你緊緊來遮拯救阮，幫助阮，因為徛起山地亞摩利人許個王攏聚集來攻擊阮。」
JOS|10|7||對按呢約書亞及伊一切的戰士，以及一切大力的勇士，攏對吉甲上去。
JOS|10|8||耶和華給約書亞講：「莫得驚怹；因為我已經將怹交佇你的手，怹無一人會徛住佇你的面前。」
JOS|10|9||約書亞忽然到怹遐，因為伊對吉甲通暝上去。
JOS|10|10||耶和華互怹佇以色列人的面前紛亂。就佇基遍刣死怹真多，追趇怹，佇上伯和崙的路拍怹，到亞西加及瑪基大。
JOS|10|11||怹佇以色列人的面前逃走，佇伯和崙落去的時，耶和華對天落大雹佇怹的身上，到亞西加，互怹死。許個互雹拍死的，比以色列人用刀刣死的卡多。
JOS|10|12||當耶和華將亞摩利人交佇以色列人的日，約書亞就給耶和華講，也佇以色列人的面前講：日頭啊，你著停佇基遍的頂面；月啊，你著停佇亞雅崙的山谷。
JOS|10|13||日頭就停啲，月就歇啲，聽候百姓報仇佇怹的對敵。此個事豈呣是寫佇雅煞珥的冊嗎？日頭停佇天的中央，無緊緊落去，約略有一日的久。
JOS|10|14||以前，以後，無有親像彼一日，得著耶和華聽人的聲，是因為耶和華替以色列人交戰。
JOS|10|15||約書亞及以色列眾人倒來吉甲的營內。
JOS|10|16||彼五個王逃走，匿佇瑪基大的洞內。
JOS|10|17||有人去給約書亞講：「彼五個王已經尋著啦，攏匿佇瑪基大的洞內。」
JOS|10|18||約書亞講：「徙大塊石到洞口，派人踮遐顧守怹，
JOS|10|19||總是恁呣通停腳，著追趇恁的對敵，拍怹的後隊，呣通容允怹入怹的城，因為耶和華──恁的上帝已經將怹交佇恁的手。」
JOS|10|20||約書亞及以色列大大刣死怹，到一盡剿滅才息；其中剩的人攏入堅固的城。
JOS|10|21||眾百姓就安然倒來瑪基大的營，到約書亞遐。無一人敢出聲攻擊以色列人。
JOS|10|22||約書亞講：「開洞口，掠彼五個王出洞，來我遮。」
JOS|10|23||怹就按呢行，掠彼五個王，就是耶路撒冷王、希伯倫王、耶末王、拉吉王、伊磯倫王，對洞內出來，帶到伊遐。
JOS|10|24||掠許個王出來到約書亞遐的時，約書亞就叫以色列眾人來，對許個及伊相及去的軍長講：「恁近前來，將腳踏佇諸個王的頷頸。」怹就近前來，用腳踏佇怹的頷頸。
JOS|10|25||約書亞對怹講：「恁莫得驚，也莫得愞。著勇敢壯膽，因為恁所欲攻擊一切的對敵耶和華欲按呢款待怹。」
JOS|10|26||後來約書亞拍死怹，吊怹佇五欉樹。怹吊佇樹裡到下昏。
JOS|10|27||日落的時，約書亞出令，就對樹裡收身屍落來，㧒佇怹所匿的洞，將幾若塊大石下佇洞口，到今猶佇啲。
JOS|10|28||彼日，約書亞取瑪基大，用刀刣死怹及怹的王；彼內面的人一盡剿滅，無留一個。伊款待瑪基大的王，親像前款待耶利哥王一樣。
JOS|10|29||約書亞及以色列眾人對瑪基大遐去到立拿，攻擊立拿。
JOS|10|30||耶和華將伊及伊的王交佇以色列人的手。伊用刀刣死伊，及彼內面的眾人，無留一個。伊款待伊的王，親像前款待耶利哥王一樣。
JOS|10|31||約書亞及以色列眾人對立拿遐去到拉吉，紮營佇伊的對面，來攻擊伊。
JOS|10|32||耶和華將拉吉交佇以色列人的手。隔日就取伊，用刀刣死伊及彼內面的眾人，是照伊對立拿一切所行的。
JOS|10|33||彼時基色的王荷蘭來欲幫助拉吉，約書亞就拍死伊及伊的百姓，攏無給伊留一個。
JOS|10|34||約書亞及以色列眾人對拉吉去到伊磯倫，佇伊的對面紮營，攻擊伊。
JOS|10|35||彼日就取伊，用刀拍伊。佇彼日，一盡剿滅彼內面的眾人，是照伊對拉吉一切所行的。
JOS|10|36||約書亞及以色列眾人對伊磯倫上去到希伯倫，攻擊伊，
JOS|10|37||就取伊，用刀拍伊及伊的王，以及伊所屬的城，刣死彼內面的百姓，攏無留一個，是照伊對伊磯倫一切所行的，一盡剿滅伊，及彼內面的眾百姓。
JOS|10|38||約書亞及以色列眾人倒來到底璧，攻擊伊，
JOS|10|39||就取伊及伊的王，以及屬伊的城，用刀拍伊一盡滅彼內面的眾人，無留一個。照伊前款待希伯倫的，今也款待底璧及伊的王，也照伊前款待立拿及伊的王一樣。
JOS|10|40||按呢，約書亞拍全地，就是山地、南方的地、平洋、山坪，及怹攏總的王，無留一個。見有喘氣的一盡剿滅，照耶和華──以色列的上帝所命令的。
JOS|10|41||對加低斯巴尼亞到迦薩，閣歌珊全地，以及基遍，攏互約書亞拍。
JOS|10|42||許個王及怹的地，約書亞做一時取怹，因為耶和華──以色列的上帝替以色列交戰。
JOS|10|43||約書亞及以色列的眾人就倒來到吉甲的營盤。
JOS|11|1||夏瑣王耶賓聽見此個代誌，就差人去見瑪頓王約巴，及伸崙的王，押煞的王，
JOS|11|2||也到北方、山地及基尼烈南勢的亞拉巴平洋，及西勢多珥的山頭，諸個王；
JOS|11|3||閣去見東勢及西勢的迦南人、及亞摩利人、赫人、比利洗人，及耶布斯人，徛起佇山地的，以及黑門山腳米斯巴地的希未人。
JOS|11|4||怹及怹的眾軍隊攏出來，人額真多親像海邊的沙，馬及車也真多。
JOS|11|5||諸個王攏聚集，來到米倫的水邊，平平安營，欲及以色列交戰。
JOS|11|6||耶和華給約書亞講：「呣免為著怹來驚。因為明仔日差不多此時，我用刣死的眾人交佇以色列的面前。你著割斷怹的馬腿的大筋，用火燒怹的車。」
JOS|11|7||約書亞及攏總的戰士，忽然到米倫的水邊抵著怹就拍怹。
JOS|11|8||耶和華將怹交佇以色列人的手，怹就拍怹，追趇怹到大西頓，也到米斯利弗瑪音，直到東勢米斯巴的平洋，刣死怹，無留一個。
JOS|11|9||約書亞就照耶和華所命令的款待怹，馬就割斷怹的腿的大筋，車就用火燒。
JOS|11|10||彼時，約書亞越轉來取夏瑣，用刀刣伊的王。（因為夏瑣平時做諸個國的頭。）
JOS|11|11||以色列人用刀刣死彼內面的眾人，一盡滅怹；見有喘氣的無留一個。閣用火燒夏瑣。
JOS|11|12||約書亞取許個王攏總的城，以及怹的王，用刀刣死怹，一盡滅怹，照耶和華的奴僕摩西所命令的。
JOS|11|13||許個起佇崙仔頂的城，除夏瑣以外，以色列人攏無燒伊。只有夏瑣互約書亞燒去。
JOS|11|14||佇許個城所搶的物及精牲，以色列人攏取做家己的；獨獨人攏用刀刣死到滅無；見有喘氣的無留一個。
JOS|11|15||耶和華命令伊的奴僕摩西的，摩西照按呢命令約書亞。約書亞按呢行。見耶和華所命令摩西的，約書亞無一項無行。
JOS|11|16||按呢約書亞取彼個全地，就是山地、南方全地、歌珊全地、及平洋、亞拉巴、以色列的山地，及伊的平洋。
JOS|11|17||對上去西珥的哈拉山，到黑門山腳黎巴嫩山谷的巴力迦得，也掠彼所在許個王，拍互怹死。
JOS|11|18||約書亞及諸個王交戰真久。
JOS|11|19||除基遍的希未人以外，無一個城及以色列人講和，怹攏對交戰來取伊。
JOS|11|20||因為對耶和華互怹的心硬，抵敵以色列來及怹交戰，互怹一盡受滅，無得著憐憫，致到一盡滅無，照耶和華所命令摩西的。
JOS|11|21||彼時約書亞到，就對山地、希伯倫、底璧、亞拿伯、猶大山地、以色列山地剪除亞衲族的人。約書亞一盡滅怹、及怹許個城。
JOS|11|22||佇以色列人的地攏無留一個亞衲族的人，獨獨佇迦薩、迦特及亞實突有剩淡薄。
JOS|11|23||按呢，約書亞照耶和華所命令摩西一切的話取彼個全地，約書亞將地分互以色列做業照怹的支派怹的宗族。對按呢彼個地太平，無交戰。
JOS|12|1||佇約但彼旁向日出的所在，對亞嫩的山谷到黑門山，及東勢亞拉巴的全地，以色列人拍許個王取怹的地。記佇下底：
JOS|12|2||亞摩利人的王，就是徛起佇希實本的西宏。伊所管的地、是對亞嫩山谷邊的亞羅珥及山谷中的城，以及基列的一半，直到亞捫人的境界，就是雅博河
JOS|12|3||閣亞拉巴東勢，到基尼烈海，閣到東勢亞拉巴的海，就是鹽海，𥦁到伯耶西末的路，以及南方，直到毗斯迦的山腳。
JOS|12|4||閣有巴珊王噩的境界。伊是利乏音人所剩的，踮佇亞斯他錄及以得來。
JOS|12|5||伊所管的地，是黑門山、撒迦、巴珊全地，到基述人及瑪迦人的境界，以及基列的一半，直到希實本王西宏的境界。
JOS|12|6||怹是耶和華的奴僕摩西及以色列人所拍的；耶和華的奴僕摩西將怹的地互流便人、迦得人，及瑪拿西半支派的人做業。
JOS|12|7||佇約但的西旁，對黎巴嫩山谷的巴力迦得，到上去西珥的哈拉山。約書亞及以色列人拍怹的地，約書亞就將地分互以色列各支派照怹的宗族做業，
JOS|12|8||就是佇山地、佇平洋、佇亞拉巴、佇山腳、佇曠野、佇南方的地，是赫人、亞摩利人、迦南人、比利洗人、希未人、耶布斯人。
JOS|12|9||諸個王記佇下底：一個是耶利哥王，一個是倚近伯特利艾城的王，
JOS|12|10||一個是耶路撒冷王，一個是希伯崙王，
JOS|12|11||一個是耶末王，一個是拉吉王，
JOS|12|12||一個是伊磯倫王，一個是基色王，
JOS|12|13||一個是底璧王一個是基德王，
JOS|12|14||一個是何珥瑪王，一個是亞拉得王，
JOS|12|15||一個是立拿王，一個是亞杜蘭王，
JOS|12|16||一個是瑪基大王，一個是伯特利王，
JOS|12|17||一個是他普亞王，一個是希弗王，
JOS|12|18||一個是亞弗王，一個是拉沙崙王，
JOS|12|19||一個是瑪頓王，一個是夏瑣王，
JOS|12|20||一個是伸崙米崙王，一個是押煞王，
JOS|12|21||一個是他納王，一個是米吉多王，
JOS|12|22||一個是基低斯王，一個是倚近迦密的約念王，
JOS|12|23||一個是多珥山頭的多珥王，一個是吉甲的戈印王，
JOS|12|24||一個是得撒王；計共三十一個王。
JOS|13|1||約書亞歲壽多年老，耶和華對伊講：「你歲壽多年老，應該取的地，猶有剩真多，
JOS|13|2||所剩的地就是非利士人的全境，及基述人的全地。
JOS|13|3||對埃及頭前的西曷向北，到以革倫的境界，這就算做迦南人的地。非利士人五個首領就是迦薩人、亞實突人、亞實基倫人、迦特人、以革倫人，閣有南方亞衛人。
JOS|13|4||迦南人的全地，西頓人的米亞拉到亞弗，直到亞摩利人的交界。
JOS|13|5||閣有迦巴勒人的地，及向日出整個的黎巴嫩，對黑門山腳的巴力迦得，到哈馬的路口。
JOS|13|6||徛起山地攏總的百姓，對黎巴嫩到米斯利弗瑪音，西頓的眾人，我欲佇以色列人的面前趕怹出去。你通照我所命令你的，分許個地互以色列人做業。
JOS|13|7||今你著將此個地分互九支派及瑪拿西半支派做業。
JOS|13|8||流便、迦得二支派及瑪拿西猶半支派，相及得著摩西所賞賜的業，佇約但東勢彼旁，就是照耶和華的奴僕摩西所互怹的：
JOS|13|9||是對亞嫩山谷邊的亞羅珥及山谷中的城，以及米底巴的全平洋，直到底本，
JOS|13|10||及踮佇希實本做王亞摩利人的王西宏諸個城，到亞捫人的交界；
JOS|13|11||閣有基列地、基述人、瑪迦人的地界，及整個的黑門山、整個的巴珊，到撒迦；
JOS|13|12||閣巴珊王噩的全國──伊佇亞斯他錄及以得來做王（伊是利乏音族所剩的）。因為諸個攏是摩西所拍的、所趕的。
JOS|13|13||總是以色列人無趕基述人、瑪迦人；到今仔日基述、瑪迦猶原踮佇以色列人的中間。
JOS|13|14||獨獨無分業互利未的支派。耶和華──以色列的上帝燒祭的祭物做怹的業，照伊所對伊講的。
JOS|13|15||摩西分互流便支派的照怹的宗族。
JOS|13|16||怹的境界是亞嫩山谷邊的亞羅珥及山谷中的城，倚近米底巴的全平洋；
JOS|13|17||希實本及伊平洋許個城，底本、巴末巴力、伯巴力勉、
JOS|13|18||雅雜、基底莫、米法押、
JOS|13|19||基列亭、西比瑪、及山谷中的山細列哈沙轄、
JOS|13|20||伯毗珥、毗斯迦的山坪、伯耶西末；
JOS|13|21||閣平洋許個城，佇希實本做王的亞摩利人的王西宏的全國。摩西拍伊及米甸許個首領，就是以未、利金、蘇珥、戶珥、利巴諸個；攏是踮佇彼所在做首領屬佇西宏的。
JOS|13|22||以色列人刣許個人的時，也用刀刣比珥的子術士巴蘭。
JOS|13|23||流便人的境界，伊的業佇約但及河邊的地。這是流便人的業照怹的宗族諸個城，諸個鄉社。
JOS|13|24||摩西分互迦得人照迦得支派的宗族。
JOS|13|25||怹的境界是雅謝及基列一切的城，及亞捫人一半的地，到拉巴頭前的亞羅珥；
JOS|13|26||對希實本到拉抹米斯巴及比多寧，閣對瑪哈念到底璧的境界，
JOS|13|27||及山谷中的伯亞蘭、伯寧拉、疏割、撒分，就是希實本王西宏國內所剩的地，以及約但河及河邊的地，直到基尼烈海的極頭，佇約但彼旁的東勢。
JOS|13|28||這是迦得人照伊的宗族所得著做業諸個城，及鄉社。
JOS|13|29||摩西分互瑪拿西半支派的，是照瑪拿西人半支派的宗族。
JOS|13|30||怹的境界是對瑪哈念起，包含巴珊全地，就是巴珊王噩的全國，及佇巴珊、睚珥一切的城，共六十個城。
JOS|13|31||基列的一半，及亞斯他錄、以得來，是屬巴珊王噩的國的城，是互瑪拿西的子瑪吉就是瑪吉的子孫的一半，照伊的宗族。
JOS|13|32||頂面是摩西佇約但彼旁東勢耶利哥對面摩押的平洋，所分的業。
JOS|13|33||獨獨利未支派，摩西無分業互怹。耶和華──以色列的上帝是做怹的產業，照伊所給怹講的。
JOS|14|1||以色列人佇迦南地所得著的業，就是祭司以利亞撒及嫩的子約書亞，及以色列逐支派的族長所分互怹的，攏記佇下底，
JOS|14|2||是照耶和華託摩西所命令的，拈鬮分互九支派閣半支派。
JOS|14|3||因為摩西佇約但河彼旁已經分業互二個支派閣半支派，獨獨佇怹中間無分業互利未人。
JOS|14|4||因為約瑟的子孫是二支派，就是瑪拿西及以法蓮，總是無用地分互利未人做業，只有互怹城通徛起，及城的郊野，通做精牲及財物的路用。
JOS|14|5||以色列人照耶和華所命令摩西的去行，來分彼個地。
JOS|14|6||彼時，猶大人佇吉甲見約書亞，有基尼洗族耶孚尼的子迦勒給伊講：「早佇加低斯巴尼亞，耶和華對上帝的奴僕摩西所講，關係你我的代誌的，你攏知。
JOS|14|7||耶和華的奴僕摩西對加低斯巴尼亞差我偷看此個地，彼時我抵仔四十歲；我盡我的心回覆伊。
JOS|14|8||總是，及我上去許個兄弟互百姓心失志；獨獨我全心隨耶和華──我的上帝。
JOS|14|9||當日摩西咒誓講：『你的腳所踏的地定著欲歸你及你的子孫永遠做業，因為你全心跟隨耶和華──我的上帝。』
JOS|14|10||看啊，耶和華照伊所講的，互我活啲已經四十五年；就是對以色列人行佇曠野，耶和華給摩西講這話的時。看啊，現今我八十五歲啦，
JOS|14|11||我猶久勇健，親像摩西差我去彼日一樣；無論是爭戰，是出入，我的氣力彼時怎樣，現在我的氣力也是按呢。
JOS|14|12||求你用耶和華彼日所講的山地互我；因為彼日你也有聽見，佇遐有亞衲族的人，伊的城闊大堅固。若耶和華及我佇啲，我就欲趕怹出，照耶和華所講的。」
JOS|14|13||約書亞就給伊祝福，用希伯崙互耶孚尼的子迦勒做業。
JOS|14|14||所以希伯崙做基尼洗族耶孚尼的子迦勒的產業，直到今仔日，因為伊全心跟隨耶和華──以色列的上帝。
JOS|14|15||希伯崙前叫基列亞巴；此個亞巴是亞衲族中第一大的人。對按呢國內太平，無閣交戰。
JOS|15|1||猶大支派照宗族拈鬮所得著的地是佇極南勢，到以東的交界，向南直到尋的曠野。
JOS|15|2||怹南勢的界，是對鹽海的極頭，就是向南的海灣，
JOS|15|3||𥦁到亞克拉濱山坪的南勢，連到尋，上到加低斯巴尼亞的南勢，閣過希斯崙，上到亞達珥，踅(se̍h)到甲加，
JOS|15|4||連到押們，𥦁到埃及的小河，此個界到海為止。這就是恁南勢的界。
JOS|15|5||東勢的界，就是鹽海到約但河口。北勢的界是對約但河口的海灣起，
JOS|15|6||上到伯曷拉，過伯亞拉巴的北勢，上到流便的子波罕的石磐；
JOS|15|7||彼個界閣對亞割的山谷，上到底璧對北勢上去，向亞都冥的山坪對面的吉甲；佇河的南旁的，彼個界到隱示麥的水，到隱羅結為止，
JOS|15|8||此個界經過便欣嫩的山谷，就到耶布斯山墘的南勢（耶布斯就是耶路撒冷）；彼個界閣上到便欣嫩山谷西勢的山頂，就是利乏音山谷北勢的極頭；
JOS|15|9||彼個界閣對山頂到尼弗多亞的水泉，𥦁到以弗崙山許個城，彼個界閣到巴拉（巴拉就是基列耶琳）；
JOS|15|10||彼個界閣對巴拉向西勢踅(se̍h)到西珥山，過到耶琳山邊的北旁（耶琳就是基撒崙）；閣落去到伯示麥經過亭納，
JOS|15|11||彼個界閣𥦁到以革倫邊仔的北勢，彼個界續到施基崙，經過到巴拉山；閣𥦁到雅比聶，此個界到海為止。
JOS|15|12||西勢的界到大海及伊的海墘。這是猶大人照怹的宗族四圍的交界。
JOS|15|13||照耶和華命令約書亞的，伊就佇猶大的族中將一分互耶孚尼的子迦勒做業，就是基列亞巴（也名希伯崙）。亞巴是亞衲族的祖。
JOS|15|14||迦勒對遐趕出亞衲三個子，就是示篩，亞希幔、撻買，攏是亞衲的子；
JOS|15|15||閣對遐上去攻，底璧徛起的百姓。（此個底璧前名叫基列西弗。）
JOS|15|16||迦勒講：「若有人拍基列西弗來取伊，我欲將我的查某子押撒互伊做某。」
JOS|15|17||迦勒的兄弟基納斯的子俄陀聶取伊，伊就將伊的查某子押撒互伊做某。
JOS|15|18||押撒過門的時，勸丈夫對怹老父討一區田，押撒對驢落來，迦勒問講：「你欲甚麼啊？」
JOS|15|19||伊講：「求你賜福我，你已經安置我佇南方的地，求你互我水泉。」伊就用頂的水泉，下的水泉互伊。
JOS|15|20||這是猶大人的支派所得著的業照伊的宗族。
JOS|15|21||猶大人的支派南勢極頭的城，及以東交界相近的，就是甲設、以得、雅姑珥、
JOS|15|22||基拿、底摩拿、亞大達、
JOS|15|23||基低斯、夏瑣、以提楠、
JOS|15|24||西弗、提鍊、比亞錄、
JOS|15|25||夏瑣哈大他、加略希斯崙（就是夏瑣）、
JOS|15|26||亞曼、示瑪、摩拉大，
JOS|15|27||哈薩、迦大、黑實門、伯帕列、
JOS|15|28||哈薩書亞、別是巴、比斯約他、
JOS|15|29||巴拉、以因、以森、
JOS|15|30||伊勒多臘、基失、何珥瑪、
JOS|15|31||洗革拉、麥瑪拿、三撒拿、
JOS|15|32||利巴勿、實忻、亞因、臨門、共二十九座城，及怹的鄉社。
JOS|15|33||佇平洋有以實陶、瑣拉、亞實拿、
JOS|15|34||撒羅亞、隱干寧、他普亞、以楠、
JOS|15|35||耶末、亞杜蘭、梭哥、亞西加、
JOS|15|36||沙拉音、亞底他音、基底拉、基底羅他音，共十四座城，及伊的鄉社。
JOS|15|37||洗楠、哈大沙、麥大迦得、
JOS|15|38||底連、米斯巴、約帖、
JOS|15|39||拉吉、波斯加、伊磯崙、
JOS|15|40||迦本、拉幔、基提利、
JOS|15|41||基低羅、伯大袞、拿瑪、瑪基大，共十六座城，及伊的鄉社。
JOS|15|42||立拿、以帖、亞珊、
JOS|15|43||益弗他、亞實拿、尼悉、
JOS|15|44||基伊拉、亞革悉、瑪利沙，共九座城，及伊的鄉社。
JOS|15|45||閣有以革倫及伊的街市伊的鄉社；
JOS|15|46||對以革倫到海，一切倚近亞實突的，及伊的鄉社。
JOS|15|47||亞實突及伊的街市，伊的鄉社；迦薩及伊的街市，伊的鄉社；到埃及小河，及大海以及伊的海墘。
JOS|15|48||佇山地有沙密、雅提珥、梭哥、
JOS|15|49||大拿、基列薩拿（就是底璧）、
JOS|15|50||亞拿伯、以實提莫、亞念、
JOS|15|51||歌珊、何倫、基羅，共十一座城，及伊的鄉社。
JOS|15|52||閣有亞拉、度瑪、以珊、
JOS|15|53||雅農、伯他普亞、亞非加、
JOS|15|54||宏他、基列亞巴（就是希伯崙）、洗珥，共九座城，及伊的鄉社。
JOS|15|55||閣有瑪雲、迦密、西弗、淤他、
JOS|15|56||耶斯列、約甸、撒挪亞、
JOS|15|57||該隱、基比亞、亭納，共十座城，及伊的鄉社。
JOS|15|58||閣有哈忽、伯夙，基突、
JOS|15|59||瑪臘、伯亞諾、伊勒提君，共六個城，及伊的鄉社。
JOS|15|60||閣有基列巴力（就是基列耶琳）、拉巴，共二座城，及伊的鄉社。
JOS|15|61||佇曠野有伯亞拉巴、密丁、西迦迦、
JOS|15|62||匿珊、鹽城、隱基底，共六座城，及伊的鄉社。
JOS|15|63||論到踮佇耶路撒冷的耶布斯人，猶大人bē會趕怹出去，總是耶布斯佇耶路撒冷及猶大人相及徛起，直到今仔日。
JOS|16|1||約瑟的子孫拈鬮所得著的地是對倚近耶利哥的約但河起，佇耶利哥水的東旁：對耶利哥上去，𥦁過山地的曠野，到伯特利；
JOS|16|2||閣對伯特利到路斯，連到亞基人的境界，到亞他綠；
JOS|16|3||閣向西落去到押利提人的境界，到下面的伯和崙的境界，直到基色，𥦁到海為止。
JOS|16|4||約瑟的子瑪拿西、以法蓮就得著這做怹的業。
JOS|16|5||以法蓮子孫的境界，照怹的宗族所得著的，記佇下面：怹的業東勢的界是亞他綠亞達到頂面的伯和崙；
JOS|16|6||彼個界向西𥦁到北旁的密米他，彼個界向東踅(se̍h)到他納示羅，閣連到雅挪哈的東旁；
JOS|16|7||對雅挪哈落去到亞他綠，閣到拿拉，𥦁到耶利哥，𥦁到約但為止；
JOS|16|8||彼個界對他普亞向西，到迦拿河，𥦁到海為止。這就是以法蓮人的支派照怹的宗族所得著的業。
JOS|16|9||另外佇瑪拿西子孫的業中，有分別的城許個城及伊的鄉社。攏分互以法蓮人。
JOS|16|10||怹無趕出踮佇基色的迦南人；總是迦南人踮佇以法蓮人的中間，做苦工的奴僕，到今仔日。
JOS|17|1||這是瑪拿西的支派拈鬮所得著的業，因為伊是約瑟的大子。論到瑪吉，是瑪拿西的大子基列的老父，因為伊是勇士就得著基列及巴珊。
JOS|17|2||瑪拿西其餘的子孫，照怹的宗族，拈鬮分地，就是亞比以謝的子孫，希勒的子孫，亞斯列的子孫，示劍的子孫，希弗的子孫，示米大的子孫；諸個照怹的宗族，攏是約瑟的子瑪拿西的查甫丁。
JOS|17|3||瑪拿西的元孫，瑪吉的曾孫，基列的孫，希弗的子西羅非哈無子，只有查某子。伊的查某子名叫瑪拉、挪阿、曷拉、密迦、得撒；
JOS|17|4||怹來到祭司以利亞撒及嫩的子約書亞及眾首領的面前，講：「耶和華曾命令摩西佇阮兄弟中分業互阮。」伊就照耶和華所命令的，佇怹老父的兄弟中，分業互怹。
JOS|17|5||佇約但彼旁基列及巴珊地以外，瑪拿西閣拈鬮得著十份的地，
JOS|17|6||因為瑪拿西許個查某孫佇瑪拿西的子孫中得著業。基列地是屬瑪拿西其餘的子孫。
JOS|17|7||瑪拿西的地界：對亞設起，到示劍的頭前的密米他，彼個界向正手旁到隱他普亞徛起的百姓遐。
JOS|17|8||他普亞的地歸瑪拿西，獨獨瑪拿西的交界的他普亞歸以法蓮的子孫。
JOS|17|9||伊的界落去到加拿河佇河的南旁。佇瑪拿西許個城的中間，諸個城是屬以法蓮。瑪拿西的地界是佇河的北勢。𥦁到海為止；
JOS|17|10||南屬以法蓮，北屬瑪拿西，用海做伊的界；北旁到亞設，東旁到以薩迦。
JOS|17|11||瑪拿西佇以薩迦及亞設的境內，有伯善及伊的鄉社，以伯蓮及伊的鄉社，多珥徛起的百姓及伊的鄉社，閣有三所在山地，就是隱多珥及伊的鄉社；他納徛起的百姓及伊的鄉社；米吉多徛起的百姓及伊的鄉社。
JOS|17|12||總是瑪拿西的子孫bē會趕出許個城的百姓，迦南人決意欲踮佇彼個地。
JOS|17|13||到以色列人強盛的時，就互迦南人做苦工，無一盡趕怹出。
JOS|17|14||約瑟的子孫對約書亞講：「耶和華平時賜福阮，阮就成做大族，你啥事干單用一鬮的份額互阮做業啊？」
JOS|17|15||約書亞對怹講：「恁若果然成做大族，以法蓮地對佇恁是卡狹細，就你通上去樹林，佇比利洗人、利乏音人的地，佇遐為家己來開墾。」
JOS|17|16||約瑟的子孫講：「彼個地無夠額容允阮，閣踮佇平洋的迦南人，就是踮佇伯善及伊的鄉社，及踮耶斯列平洋的人，攏有鐵車。」
JOS|17|17||約書亞對約瑟的家，就是以法蓮及瑪拿西的人，講：「你是大族，閣強盛，呣若一鬮的份額，
JOS|17|18||山地也欲歸你，雖然是樹林，你也通剉伊；伊的極頭也欲屬你。迦南人雖然有鐵車，閣強盛，你也會趕怹出去。」
JOS|18|1||以色列人的全會攏聚集佇示羅，搭會幕佇遐，因為地方已經互怹卡贏。
JOS|18|2||以色列人中猶有七支派未得著怹的業。
JOS|18|3||約書亞對以色列人講：「耶和華──恁列祖的上帝所賞賜恁的地，恁延延呣去取伊，欲到底時啊？
JOS|18|4||恁逐支派著揀三人，我欲差怹去，怹就起身遍行彼個地，照怹的份額畫圖，就倒來我遮。
JOS|18|5||怹著將地分做七份；猶大猶原佇南方，踮佇伊的境內。約瑟家猶原佇北方，踮佇伊的境內。
JOS|18|6||恁著將地分做七份，畫圖提來我遮。我就欲佇耶和華──咱上帝的面前，給恁拈鬮。
JOS|18|7||獨獨利未人佇恁中間無份，因為耶和華祭司的職就是怹的業。迦得、流便，及瑪拿西半支派已經佇約但彼旁東勢得著地做業，就是耶和華的奴僕摩西所互怹的。」
JOS|18|8||許個人起身去，約書亞命令許個去欲畫地圖的人講：「恁去遍行彼個地，畫圖倒轉來我遮。我欲佇示羅遮，耶和華的面前，給恁拈鬮。」
JOS|18|9||怹就去，遍行彼個地，照怹的城畫做七份，記佇冊裡，倒轉到示羅的營中見約書亞。
JOS|18|10||約書亞就佇示羅，耶和華的面前，給怹拈鬮。約書亞佇遐，分地互以色列人，照怹的宗族。
JOS|18|11||給便雅憫的支派，拈鬮照怹的宗族所得著的地，彼個界是佇猶大的子孫、約瑟的子孫的中間。
JOS|18|12||怹北旁的界是對約但河起，伊的界上去到耶利哥邊仔的北勢；閣上去，pôaⁿ過山向西勢去，直直到伯亞文的曠野；
JOS|18|13||彼個界對遐去到路斯，到路斯南勢的邊仔（路斯就是伯特利），伊的界閣落去到亞他綠亞達，倚近下面的伯和崙南旁的山；
JOS|18|14||伊的界對西勢，越落南，對伯和崙頭前南勢的山，直到猶大人的城基列巴力（就是基列耶琳）；這是怹西勢的界。
JOS|18|15||南旁是對基列耶琳的極頭起，伊的界對西勢出到尼弗多亞的水泉；
JOS|18|16||伊的界閣落去到便欣嫩山谷對面的山邊，就是利乏音山谷北勢的山；閣落去到欣嫩山谷，到耶布斯的南旁；閣落去到隱羅結；
JOS|18|17||閣對北勢出去到隱示麥，出去到亞都冥山坪對面的基利綠；閣落去到流便的子波罕的石磐；
JOS|18|18||閣去亞拉巴對面北勢的邊仔，落去到亞拉巴；
JOS|18|19||伊的界到伯曷拉北勢的邊仔，此個界直直到鹽海北旁的海灣，就是約但南勢的河口；這是伊南旁的界。
JOS|18|20||東旁的界到約但河。這是便雅憫人的業照怹的宗族，怹四圍的交界。
JOS|18|21||便雅憫的支派照怹的宗族所得著的城就是：耶利哥、伯曷拉、伊麥基悉、
JOS|18|22||伯亞拉巴、洗瑪臉、伯特利、
JOS|18|23||亞文、巴拉、俄弗拉、
JOS|18|24||基法阿摩尼、俄弗尼、迦巴，共十二座城，及伊的鄉社；
JOS|18|25||閣有基遍、拉瑪、比錄、
JOS|18|26||米斯巴、基非拉、摩撒、
JOS|18|27||利堅、伊利毗勒、他拉拉、
JOS|18|28||洗拉、以利弗、耶布斯（就是耶路撒冷）、基比亞、基列，共十四座城，及伊的鄉社。這是便雅憫人所得著的業，照怹的宗族。
JOS|19|1||第二擺拈鬮是為著西緬，就是為著西緬人的支派，照怹的宗族。怹的業是佇猶大人的業的中間。
JOS|19|2||怹所得著的產業就是：別示巴（示巴）、摩拉大、
JOS|19|3||哈薩書亞、巴拉、以森、
JOS|19|4||伊利多拉、比土力、何珥瑪、
JOS|19|5||洗革拉、伯瑪加博、哈薩蘇撒、
JOS|19|6||伯利巴勿、沙魯險，共十三座城，及伊的鄉社；
JOS|19|7||亞因、利門、以帖、亞珊，共四座城，及伊的鄉社；
JOS|19|8||及諸個城四圍一切的鄉社，直到巴拉比珥，南勢的拉瑪。這是西緬人的支派所得著的業，照怹的宗族。
JOS|19|9||西緬人的業是對猶大人的業中得著的；因為猶大人的份額甚多，所以西緬人佇怹的業中得著業。
JOS|19|10||第三擺拈鬮是為著西布倫人，照怹的宗族。怹的業的地界是到撒立；
JOS|19|11||怹的界西勢上去到瑪拉拉，透到大巴設，閣透到約念頭前的溪；
JOS|19|12||閣對撒立越對東勢向日出的所在，到吉斯綠他泊的交界，閣𥦁到大比拉，上到雅非亞；
JOS|19|13||對遐向東，去到迦特希弗，閣到以特加汛，閣出去臨門，𥦁到尼亞；
JOS|19|14||彼個界對北方踅(se̍h)伊到哈拿頓，𥦁到伊弗他伊勒的山谷止。
JOS|19|15||猶有加他、拿哈拉、伸崙、以大拉、伯利恆，共十二座城，及怹的鄉社。
JOS|19|16||諸個城，及怹的鄉社，就是西布倫人所得著的業，照怹的宗族。
JOS|19|17||第四擺拈鬮為著以薩迦，就是為著以薩迦人，照怹的宗族。
JOS|19|18||怹的地界有耶斯列、基蘇律、書念、
JOS|19|19||哈弗連、示按、亞拿哈拉、
JOS|19|20||拉璧、基善、亞別、
JOS|19|21||利篾、隱干寧、隱哈大、伯帕設；
JOS|19|22||彼個交界到他泊、沙哈洗瑪、伯示麥，怹的界的極頭是佇約但，共十六座城，及怹的鄉社。
JOS|19|23||諸個城，及怹的鄉社，就是以薩迦人的支派所得著的業，照怹的宗族。
JOS|19|24||第五擺拈鬮，是為著亞設人的支派，照怹的宗族。
JOS|19|25||怹的地界是黑甲、哈利、比田、押煞、
JOS|19|26||亞拉米勒、亞末、米沙勒；向西勢到迦密，閣到希曷立納，
JOS|19|27||越向日出的所在，到伯大袞，𥦁到西布倫；越北勢到伊弗他伊勒山谷，到伯以墨及尼業，也𥦁到迦步勒的倒旁；
JOS|19|28||閣到義伯崙、利合、哈們、加拿，直到西頓的大城；
JOS|19|29||彼個界越到拉瑪及堅固的城推羅；彼個界閣踅(se̍h)到何薩，伊的極頭到佇海，近亞革悉一帶的地方；
JOS|19|30||閣有烏瑪、亞弗、利合，共二十二座城，及伊的鄉社。
JOS|19|31||諸個城及怹的鄉社就是亞設人的支派所得著的業，照怹的宗族。
JOS|19|32||第六擺拈鬮為著拿弗他利人，就是拿弗他利的人，照怹的宗族。
JOS|19|33||怹的界是對希利弗，對撒拿音的橡樹，對亞大米尼吉，及雅比聶，直到拉共，𥦁到約但河；
JOS|19|34||彼個界越向西勢到亞斯納他泊，對遐出去到戶割，南旁到西布倫，西旁到亞設，閣向日出的所在，透到約但河遐，到猶大。
JOS|19|35||堅固的城就是：西丁、側耳、哈末、拉甲、基尼烈、
JOS|19|36||亞大瑪、拉瑪、夏瑣、
JOS|19|37||基低斯、以得來、隱夏瑣、
JOS|19|38||以利穩、密大伊勒、和璉、伯亞納、伯示麥，共十九座城，及怹的鄉社。
JOS|19|39||諸個城及怹的鄉社，就是拿弗他利人的支派所得著的業，照怹的宗族。
JOS|19|40||第七擺拈鬮，為著但的子孫的支派，照怹的宗族。
JOS|19|41||怹的業的地界是瑣拉、以實陶、伊珥示麥、
JOS|19|42||沙拉賓、亞雅崙、伊提拉、
JOS|19|43||以倫、亭拿他、以革倫、
JOS|19|44||伊利提基、基比頓、巴拉、
JOS|19|45||伊胡得、比尼比拉、迦特臨門、
JOS|19|46||美耶昆、拉昆，及約帕對面的地界。
JOS|19|47||但的子孫的地界pôaⁿ過怹的本業；因為但的子孫上去攻擊利善來取伊，用刀刣城內的人，得著彼個城，用怹祖公但的名叫利善做但。
JOS|19|48||諸個城，及怹的鄉社，就是但的子孫的支派所得著的業，照怹的宗族。
JOS|19|49||怹照地界分地做業已經完，以色列人就佇怹中間將地互嫩的子約書亞做業，
JOS|19|50||照耶和華的命令，將伊所求的城互伊，就是以法蓮山地的亭拿西拉。伊就起彼個城，踮佇彼中間。
JOS|19|51||諸個就是祭司以利亞撒及嫩的子約書亞，以及以色列人支派中的族長，佇示羅，佇會幕門口，耶和華的面前，拈鬮所分的業。按呢，怹分完彼個地。
JOS|20|1||耶和華吩咐約書亞講：
JOS|20|2||「你吩咐以色列人講：恁著照我託摩西所給恁講的，為家己設立逃閃的城，
JOS|20|3||互彼個無意中錯誤刣人的，通走到遐，許個城通做恁閃避報人命的人的所在。
JOS|20|4||伊欲走到諸個城的一個，徛佇城門口，將伊的事情講互彼個城的長老聽。怹就收伊入城，互伊一所在，互伊踮佇怹中間。
JOS|20|5||報人命的若追趇伊，怹呣通用刣人的交佇伊的手；因為伊錯誤刣死伊的厝邊，平素無怨恨伊。
JOS|20|6||伊欲住佇彼個城，聽候徛佇會眾的面前受審判，聽候彼時的祭司長已經死，刣人的才通倒去到本城本家，就是伊所對遐走出來彼個城。」
JOS|20|7||怹就定著設佇拿弗他利山地，佇加利利的基低斯；及佇以法蓮山地的示劍；以及佇猶大山地的基列亞巴（就是希伯崙）；
JOS|20|8||閣佇約但彼旁，近耶利哥東勢，設立屬流便支派，佇曠野，佇平洋的比悉；及屬迦得支派基列的拉末；以及屬瑪拿西支派，巴珊的哥蘭。
JOS|20|9||諸個是為著以色列眾人及寄腳佇中間所設的城，互錯誤刣人的攏通走到遐，無死佇報人命的人的手，聽候伊徛佇會眾的面前。
JOS|21|1||彼時，利未人諸個族長就近祭司以利亞撒及嫩的子約書亞，以及以色列人支派諸個族長，
JOS|21|2||佇迦南地的示羅給怹講：「前耶和華託摩西互阮有城通徛起，有郊野通做飼精牲的路用。」
JOS|21|3||以色列人就照耶和華所命令的，對家己的業中，將下面所記諸個城及怹的郊野互利未人。
JOS|21|4||為哥轄諸個族拈鬮：利未人中祭司、亞倫的子孫，對猶大支派、西緬支派、便雅憫支派，拈著十三座城。
JOS|21|5||哥轄其餘的子孫，對以法蓮支派的宗族、對但的支派、對瑪拿西半支派，拈著十座城。
JOS|21|6||革順的子孫，對以薩迦支派的宗族、對亞設的支派、對拿弗他利的支派、對踮佇巴珊的瑪拿西半支派，拈著十三座城。
JOS|21|7||米拉利的子孫，照怹的宗族，對流便的支派、對迦得的支派、對西布倫的支派，得著十二座城。
JOS|21|8||以色列人照耶和華託摩西所命令的，將諸個城，及怹的郊野，拈鬮分互利未人。
JOS|21|9||閣對猶大子孫的支派、西緬子孫的支派，下面記名許個城互怹，就是互利未子孫中哥轄宗族中亞倫的子孫；因為互怹代先拈鬮，
JOS|21|10||（見書21:9）。
JOS|21|11||用猶大山地的基列亞巴（就是希伯崙）及伊四圍的郊野互怹。亞巴是亞納族的祖。
JOS|21|12||獨獨彼個城的田及伊的鄉社，怹互耶孚尼的子迦勒做業。
JOS|21|13||閣用希伯崙及伊的郊野，就是刣死人逃閃的城，以及立拿及伊的郊野，互祭司亞倫的子孫，
JOS|21|14||閣互怹雅提珥及伊的郊野，以實提莫及伊的郊野，
JOS|21|15||何崙及伊的郊野，底璧及伊的郊野，
JOS|21|16||亞因及伊的郊野，淤他及伊的郊野，伯示麥及伊的郊野，共九座城，攏是對此二支派互怹。
JOS|21|17||閣對便雅憫的支派互怹基遍及伊的郊野，迦巴及伊的郊野，
JOS|21|18||亞拿突及伊的郊野，亞勒們及伊的郊野，共四座城。
JOS|21|19||亞倫的子孫做祭司者所得著的城共十三座城，及伊的郊野。
JOS|21|20||利未人哥轄子孫的宗族，就是哥轄其餘的子孫，拈鬮所得著的城是對以法蓮支派中分出的。
JOS|21|21||閣用以法蓮山地的示劍，就是刣死人者逃閃的城及怹的郊野；以及基色及伊的郊野，
JOS|21|22||基伯先及伊的郊野，伯和崙及伊的郊野互怹，共四座城；
JOS|21|23||閣對但的支派中互怹伊利提基及伊的郊野，基比頓及伊的郊野，
JOS|21|24||亞雅崙及伊的郊野，迦特臨門及伊的郊野，共四座城；
JOS|21|25||閣對瑪拿西半支派中互怹他納及伊的郊野，以及迦特臨門及伊的郊野，共二座城。
JOS|21|26||哥轄的子孫其餘的宗族，所得著的城，共十座，及怹的郊野。
JOS|21|27||閣對瑪拿西半支派的業中將巴珊的哥蘭，就是刣人者逃閃的城及伊的郊野，以及比施提拉及伊的郊野，共二座城，互利未宗族革順的子孫；
JOS|21|28||閣對以薩迦支派的業中，用基善及伊的郊野，大比拉及伊的郊野，
JOS|21|29||耶末及伊的郊野，隱干寧及伊的郊野，共四座城互怹；
JOS|21|30||閣對亞設支派的業中用米沙勒及伊的郊野，押頓及伊的郊野，
JOS|21|31||黑甲及伊的郊野，利合及伊的郊野，共四座城互怹；
JOS|21|32||閣對拿弗他利支派的業中用加利利的基低斯，就是刣人者逃閃的城及伊的郊野，以及哈末多珥及伊的郊野，加珥坦及伊的郊野，共三座城互怹。
JOS|21|33||革順人的城照伊的宗族，共十三座城，及伊的郊野。
JOS|21|34||對西布倫支派的業中，將約念及伊的郊野，加珥他及伊的郊野，
JOS|21|35||丁拿及伊的郊野，拿哈拉及伊的郊野，共四座城，互其餘的利未人，就是米拉利子孫的宗族；
JOS|21|36||閣對流便支派的業中，用比悉及伊的郊野，雅雜及伊的郊野，
JOS|21|37||基底莫及伊的郊野，米法押及伊的郊野，共四座城互怹；
JOS|21|38||閣對迦得支派的業中，將基列的拉末，就是刣死人者逃閃的城及伊的郊野，以及瑪哈念及伊的郊野，
JOS|21|39||希實本及伊的郊野，雅謝及伊的郊野，共四座城互怹。
JOS|21|40||利未人其餘的宗族，就是米拉利的子孫，照怹的宗族拈鬮所得著諸個城，共十二座城。
JOS|21|41||利未人佇以色列的業中所得著的城，共四十八座城，及怹的郊野。
JOS|21|42||諸個城四圍攏有伊的郊野，逐個攏是按呢。
JOS|21|43||按呢，耶和華將伊前咒誓欲互怹列祖的全地互以色列人，怹就得著做業，踮佇遐徛起。
JOS|21|44||耶和華照伊對怹的列祖一切所咒誓的，互怹四圍平安；怹的對敵，無一人會徛住佇怹的面前。耶和華將怹的對敵攏交佇怹的手。
JOS|21|45||見耶和華對以色列家所講的好話，無一句落空，攏有應驗。
JOS|22|1||彼時，約書亞叫流便人、迦得人，及瑪拿西半支派的人來，
JOS|22|2||對怹講：「耶和華的奴僕摩西所命令恁的，恁攏遵守；我所命令恁的，恁也攏聽趁。
JOS|22|3||恁即多日，攏無離開恁的兄弟，直到今仔日，恁也有守耶和華──恁上帝所命令恁著守的。
JOS|22|4||今耶和華──恁上帝照伊所應允的，互恁兄弟得著平安，今恁通倒轉去恁的布棚，到耶和華的奴僕摩西佇約但彼旁所賜互恁作業的地。
JOS|22|5||總是恁切切著謹慎遵趁耶和華的奴僕摩西所命令恁的誡命律法，疼耶和華──恁的上帝，行伊一切的道路，守伊的誠命，結聯佇伊，盡心盡性服事伊。」
JOS|22|6||對按呢約書亞給怹祝福，差怹去，怹就倒去怹的布棚。
JOS|22|7||瑪拿西半支派，摩西已經佇巴珊分業互怹。猶半支派，約書亞佇約但彼旁西勢，佇怹兄弟中，分業互怹。約書亞差怹倒去布棚的時給怹祝福，
JOS|22|8||吩咐怹講：「恁著帶多多財物，多多精牲及銀、金、銅、鐵，及多多衣服，倒去恁的布棚，將恁所搶對敵的贓物，及恁的兄弟相及分。」
JOS|22|9||對按呢流便人、迦得人、瑪拿西半支派的人對迦南地的示羅起身，離開以色列人，欲倒去怹得著基列地，就是照耶和華託摩西所命令的得著做業的地。
JOS|22|10||流便人、迦得人，及瑪拿西半支派到約但河邊一帶的迦南地，就佇近約但遐起一座壇；彼個壇看了真大。
JOS|22|11||以色列人聽見講，看啊，流便人、迦得人，及瑪拿西半支派有起一座壇佇迦南地的頭前約但的邊仔，以色列人過去的所在。
JOS|22|12||以色列人聽見，以色列人全會攏聚集佇示羅，欲上去及怹交戰。
JOS|22|13||以色列人差祭司以利亞撒的子非尼哈，去基列地見流便人、迦得人、瑪拿西半支派；
JOS|22|14||閣差十個首領及伊去，就是以色列逐支派逐族一個首領，逐人佇以色列軍隊中做族長。
JOS|22|15||怹到基列地，見流便人、迦得人，及瑪拿西半支派，對怹講：
JOS|22|16||「耶和華全會的眾人按呢講，恁干犯以色列的上帝，今仔日越轉無隨耶和華，為家己起一座壇，致到今仔日悖逆耶和華，犯著這是甚麼罪啊？
JOS|22|17||早對佇毗珥的罪，咱猶掠做小可嗎？雖然瘟疫到耶和華的會眾，到今仔日咱猶未清氣。
JOS|22|18||恁今仔日竟然越轉無隨耶和華啊？恁今仔日悖逆耶和華，明仔日伊欲受氣以色列的全會。
JOS|22|19||恁所得著做業的地，若無清氣，就通過來耶和華的地的業，就是耶和華會幕所踮的所在，佇阮中間得著業。總是呣通悖逆耶和華，也呣通悖逆阮，呣通佇耶和華──咱上帝的壇以外，為家己閣起壇。
JOS|22|20||前謝拉的曾孫亞干豈無佇彼個應該獻的物犯罪，就有受氣臨到佇以色列的全會嗎？彼個人佇伊所犯的罪，呣若伊家己一人死。」
JOS|22|21||對按呢流便人、迦得人、瑪拿西半支派應以色列軍隊的頭人講：
JOS|22|22||「全能的上帝耶和華！全能的上帝耶和華！伊知！以色列也欲知！阮若有悖逆的意思，抑是干犯耶和華（今仔日無救阮），
JOS|22|23||為家己起壇，欲越轉無隨耶和華，抑是欲獻燒祭、素祭、謝恩祭佇彼頂面，耶和華欲歸咎伊。
JOS|22|24||阮做此個代誌是為著持防，才故意做，是驚了後日恁的子孫對阮的子孫講：『恁及耶和華──以色列的上帝有甚麼關係啊？
JOS|22|25||流便人、迦得人啊，耶和華設此個約但，佇恁及阮的中間做界限，今恁佇耶和華無分。』按呢，就恁的子孫會互阮的子孫無閣敬畏耶和華。
JOS|22|26||所以阮相及講：『今咱著為家己起一座壇，呣是為著燒祭，也呣是為著別號的祭，
JOS|22|27||就是為著恁阮的中間以及恁及阮後代的中間做證據，互阮通佇耶和華的面前用阮的燒祭、謝恩祭，及別號祭來服事伊，免得恁的子孫後日對阮的子孫講，恁無份佇耶和華。』
JOS|22|28||所以阮講：『別日怹若對阮，抑是阮的後代按呢講，阮通應講，恁通看耶和華的壇的款式，就是阮的列祖前所起的；呣是為著燒祭，及別號的祭，就是為著欲做恁阮中間的證據。』
JOS|22|29||阮佇耶和華──咱上帝會幕前以外，另外閣起一座壇，為著燒祭、素祭，及別號的祭，來悖逆耶和華，今仔日越轉無隨耶和華，阮決斷無此號意思。」
JOS|22|30||祭司非尼哈及會中許個首領，以及及伊相及來以色列中軍隊的頭人，就是及伊相及來的，聽見流便人、迦得人、瑪拿西人所講的話，就攏掠做好。
JOS|22|31||祭司以利亞撒的子非尼哈對流便人、迦得人、瑪拿西人講：「今仔日阮知耶和華佇咱的中間，因為恁無犯著此個罪來得罪耶和華。今恁有救以色列人脫離耶和華的手。」
JOS|22|32||祭司以利亞撒的子非尼哈及許個首領離別流便人、迦得人，對基列地倒去迦南地，到以色列人遐，回覆怹。
JOS|22|33||以色列人掠此個事做好，對按呢以色列人謳咾上帝，無閣提起欲上去及流便人、迦得人交戰，來毀壞怹所徛起的地。
JOS|22|34||流便人、迦得人叫彼個壇名做證據，因為講，此個壇佇咱中間證明耶和華是上帝。
JOS|23|1||耶和華已經互以色列人安靜，無及四圍一切的對敵交戰，已經歷過多多日。約書亞也歲壽多年老，
JOS|23|2||彼時約書亞就叫以色列眾人，怹的長老，及怹的族長，怹的審判官，怹的官長攏總來，對怹講：「我已經歲壽多年老。
JOS|23|3||耶和華──恁的上帝因為恁的緣故，對許個國所行一切的事，恁有看見，因為替恁交戰的是耶和華──恁的上帝。
JOS|23|4||所剩諸個國，以及我所剪除許個國，對約但到大海向日落的所在，我已經分互恁逐支派做業。
JOS|23|5||耶和華──恁的上帝欲對恁的面前趕逐怹，也欲對恁的頭前革逐怹，恁就欲得著怹的地做業，照耶和華──恁的上帝所對恁講的。
JOS|23|6||所以，恁著大大壯膽，執守來行摩西律法的冊一切所記載的，呣通離開伊來偏左偏右。
JOS|23|7||佇恁中間所剩許個國，恁呣通及伊參插。呣通提起怹許個上帝的名，呣通互人指怹來咒誓，也呣通服事伊，呣通跪拜伊；
JOS|23|8||總是著照恁到今仔日所行的，結聯耶和華──恁的上帝。
JOS|23|9||因為耶和華已經用大閣強的國對恁的面前趕出；到今仔日，無一人會徛住佇恁的面前。
JOS|23|10||恁一人欲趕逐一千人，因為替恁交戰的，是耶和華──恁的上帝，照伊所對恁講的。
JOS|23|11||恁著大大家己謹慎，疼耶和華──恁的上帝。
JOS|23|12||恁若略仔倒退，及存佇恁中間所剩許個百姓結聯，及怹結親，相及往來，
JOS|23|13||恁著確實知，耶和華──恁的上帝的確無欲閣將許個百姓對恁的面前趕出；總是怹欲成做恁的羅網、活罩、拍恁身軀的箠、目睭內的茦，直到恁對佇耶和華──恁上帝所賞賜恁此個好的地滅無。
JOS|23|14||「看啊，我今仔日欲行世間人所著行的路。恁一心一意知耶和華──恁上帝所應允賜福恁的話無一句落空，攏應驗佇恁的身上，其中無落空一項。
JOS|23|15||耶和華──恁上帝所應允一切的福氣怎樣臨到恁的，耶和華也欲照按呢互逐樣的災禍到佇恁，直到伊滅無恁佇耶和華──恁上帝所賞賜恁此個好的地。
JOS|23|16||恁若違背耶和華──恁上帝所命令恁的約，去服事別個上帝，跪拜伊，耶和華的受氣欲對恁發出，恁欲緊緊滅無佇伊所賞賜恁好的地。」
JOS|24|1||約書亞聚集以色列眾支派到佇示劍，召以色列的長老，及怹的族長、審判官，以及官長來，怹就徛佇上帝的面前。
JOS|24|2||約書亞給眾百姓講：「耶和華──以色列的上帝按呢講：『在早恁的列祖，就是亞伯拉罕的老父，拿福的老父、他拉，踮佇大河彼旁，服事別個上帝，
JOS|24|3||我取恁的祖亞伯拉罕對大河彼旁導伊遍行迦南全地，閣互伊的子孫多多，用以撒賞賜伊；
JOS|24|4||閣用雅各及以掃賞賜以撒，將西珥山賞賜以掃做業；後來雅各及伊的子孫落去埃及。
JOS|24|5||我差摩西及亞倫，我也降災禍佇埃及，照我佇彼中間所行的，然後導恁出來。
JOS|24|6||我導恁的列祖出埃及，恁就到海墘；埃及人導怹的車及馬兵追趇恁的列祖到紅海。
JOS|24|7||怹求叫耶和華，伊就用黑暗下佇恁及埃及人的中間，閣互海來淹密怹。我佇埃及所行的事，恁親目看見。恁踮佇曠野多多日。
JOS|24|8||我導恁到徛起佇約但彼旁亞摩利人的地。怹及恁交戰，我將怹交佇恁的手，恁就得著怹的地；我剿滅怹佇恁的面前。
JOS|24|9||彼時，摩押王西撥的子巴勒起來及以色列交戰，差人去叫比珥的子巴蘭來咒詛恁。
JOS|24|10||我呣聽巴蘭的話，所以伊連連給恁祝福。按呢，我就救恁脫離伊的手。
JOS|24|11||恁過約但，到耶利哥；耶利哥人、亞摩利人、比利洗人、迦南人、赫人、革迦撒人、希未人、耶布斯人，攏及恁交戰；我將怹交佇恁的手。
JOS|24|12||我差大隻蜂飛佇恁的頭前，將亞摩利人二個王對恁的面前趕出去，呣是用你的刀，也呣是用你的弓。
JOS|24|13||我賞賜恁的土地，呣是恁所著磨的；也賞賜恁城，呣是恁所起造的。恁就踮佇彼中間，閣呣是恁所栽種的葡萄園橄欖園，恁得著食伊的果子。』
JOS|24|14||「今恁著敬畏耶和華，誠心實意服事伊，將恁列祖佇大河彼旁及佇埃及所服事的上帝除去，來服事耶和華。
JOS|24|15||若是恁掠服事耶和華做呣好，今仔日恁著揀恁所欲服事的：看是恁列祖佇大河彼旁所服事許個上帝？抑是恁所徛起怹的地亞摩利人許個上帝啊？論到我及我的家，阮決斷欲服事耶和華。」
JOS|24|16||百姓應講：「阮決斷無意思欲棄拺耶和華去服事別個上帝；
JOS|24|17||因為耶和華──阮的上帝曾導阮及阮的列祖對埃及地做奴才的家出來，佇阮的目睭前行許個大的神蹟，佇阮所行一切的路，所經過的逐國，攏有保護阮。
JOS|24|18||耶和華也佇阮的面前趕出攏總的百姓，趕出徛起此個所在的亞摩利人。所以，阮也欲服事耶和華，因為伊是阮的上帝。」
JOS|24|19||約書亞對百姓講：「恁bē會服事耶和華；因為伊是聖的上帝，決斷無容允用別個上帝匹配伊，無欲赦免恁的過失，恁的罪惡。
JOS|24|20||恁若離開耶和華去服事外邦的上帝，耶和華佇降福氣互恁了後，欲越轉來降災禍互恁，滅無恁。」
JOS|24|21||百姓應約書亞講：「無啦，阮定著欲服事耶和華。」
JOS|24|22||約書亞對百姓講：「恁揀耶和華，欲服事伊，恁家己做恁的干證！」怹應講：「好，阮做干證。」
JOS|24|23||約書亞講：「恁今著除去恁中間所有外邦的上帝，互恁專心歸向耶和華──以色列的上帝。」
JOS|24|24||百姓應約書亞講：「阮欲服事耶和華──阮的上帝，聽趁伊的話。」
JOS|24|25||彼日，約書亞就及百姓立約，佇示劍給怹設立律例法度。
JOS|24|26||約書亞將諸個話攏寫佇上帝律法的冊，閣將一塊大石頭徛佇遐佇橡樹腳，耶和華聖所的邊仔。
JOS|24|27||約書亞對眾百姓講：「看啊，此個石頭欲做咱的干證；因為伊有聽見耶和華所吩咐咱一切的話，所以欲對恁做干證，驚了恁悖逆恁的上帝。」
JOS|24|28||約書亞就差百姓去，逐人就倒去伊所得著的地。
JOS|24|29||諸個事以後，耶和華的奴僕嫩的子約書亞，一百一十歲，就死。
JOS|24|30||怹就埋葬伊佇伊的業的界內，就是佇以法蓮山地的亭拿西拉，佇迦實山的北勢。
JOS|24|31||約書亞佇啲的日及約書亞死了後，許個知耶和華為以色列人所行諸個事的長老猶佇啲的時，以色列人服事耶和華。
JOS|24|32||以色列人對埃及所帶來約瑟的骨頭，怹埋葬伊佇示劍，就是雅各早前用一百銀對示劍的老父、哈抹許個子所買的地；就做約瑟子孫的業。
JOS|24|33||亞倫的子以利亞撒也死，怹就埋葬伊佇伊的子非尼哈所得著的山崙仔，就是佇以法蓮的山地。
JUG|1|1||約書亞死了後，以色列人問耶和華講：「是誰著做頭上去給阮攻擊迦南人，及怹交戰？」
JUG|1|2||耶和華講：「猶大著上去，看啊，我已經將彼個地交佇伊的手。」
JUG|1|3||猶大對伊的兄西緬講：「請你及我上去到我所拈著的地，及迦南人交戰；我也欲及你去到你所拈著的地。」西緬就及伊去。
JUG|1|4||猶大就上去；耶和華將迦南人及比利洗人交佇怹的手。怹佇比色拍死怹一萬人，
JUG|1|5||閣佇比色抵著亞多尼比色，及伊交戰，刣贏迦南人及比利洗人。
JUG|1|6||亞多尼比色逃走；怹追趇伊，掠著伊，剉斷伊的手伊的腳的大哺拇。
JUG|1|7||亞多尼比色講：「前有七十個王，手及腳的大哺拇攏剉起來，佇我的桌腳拾食物。今上帝照我所行的報應我。」怹帶伊到耶路撒冷，伊就死佇遐。
JUG|1|8||猶大人攻擊耶路撒冷，取伊，用刀刣死怹，閣放火燒城。
JUG|1|9||後來猶大人落去，及踮佇山地、南勢的地，平洋的地的迦南人交戰。
JUG|1|10||猶大閣去拍許個徛起希伯崙的迦南人，刣死示篩、亞希幔、撻買。希伯崙前名叫基列亞巴。
JUG|1|11||伊對遐去拍底璧徛起的百姓；底璧前名叫基列西弗。
JUG|1|12||迦勒講：「若有人拍基列西弗來取伊，我欲將我的查某子押撒互伊做某。」
JUG|1|13||迦勒的小弟基納斯的子俄陀聶取伊，伊就將伊的查某子押撒互伊做某。
JUG|1|14||押撒過門的時，勸丈夫對怹老父討一區田。押撒對驢落來，迦勒問伊講：「你欲甚麼啊？」
JUG|1|15||伊對伊講：「求你賜福我，你已經安置我佇南方的地，求你互我水泉。」迦勒就用頂的水泉下的水泉互伊。
JUG|1|16||摩西的外戚是基尼人，伊的子孫及猶大的子孫對棗樹城相及上去，到亞拉得南勢猶大的曠野，及百姓相及徛起。
JUG|1|17||猶大及伊的兄西緬相及去，拍死徛起佇洗法的迦南人，一盡毀滅伊，彼個城就名叫何珥瑪。
JUG|1|18||猶大閣取加薩及伊的境界，亞實基倫及伊的境界，以革倫及伊的境界。
JUG|1|19||耶和華及猶大相及佇啲，伊就趕出山地徛起的百姓，總是bē會趕出平洋徛起的百姓，因為怹有鐵車。
JUG|1|20||怹照摩西所講的，用希伯崙互迦勒；伊就對遐趕出亞納三個子。
JUG|1|21||便雅憫人無趕出徛起佇耶路撒冷的耶布斯人。耶布斯人猶原佇耶路撒冷及便雅憫人相及徛起，到今仔日。
JUG|1|22||約瑟家也上去攻擊伯特利；耶和華及怹相及佇啲。
JUG|1|23||約瑟家差人去偷看伯特利（彼個城頭先名叫路斯）。
JUG|1|24||做偵探的看見一人對城內出來，就對伊講：「求你用入城的路報阮知，阮欲好款待你。」
JUG|1|25||彼人就報怹入城的路，怹就用刀拍死城內的百姓，獨獨放彼人及伊全家去。
JUG|1|26||彼人去赫人的地，起一座城，號名叫路斯。到今仔日猶叫此個名。
JUG|1|27||瑪拿西也無趕出伯善及伊的鄉社的百姓，他納及伊的鄉社的百姓，多珥及伊的鄉社的百姓，以伯蓮及伊的鄉社的百姓，米吉多及伊的鄉社的百姓；迦南人就決意徛起佇許個地方。
JUG|1|28||到以色列強盛，就互迦南人做苦工，無一盡趕怹出。
JUG|1|29||以法蓮也無趕出徛起佇基色的迦南人。迦南人就佇怹中間，猶原徛起佇基色。
JUG|1|30||西布倫也無趕出基倫的百姓及拿哈拉的百姓。迦南人就猶原徛起佇怹中間，來做苦工。
JUG|1|31||亞設也無趕出亞柯徛起的百姓及西頓、亞黑拉、亞革悉、黑巴、亞弗革、利合徛起的百姓。
JUG|1|32||亞設人住佇徛起彼所在迦南人的中間，因為無趕怹出去。
JUG|1|33||拿弗他利無趕出伯示麥徛起的百姓、伯亞納徛起的百姓，拿弗他利就住佇徛起彼所在迦南人的中間；總是伯示麥及伯亞納徛起的百姓攏做苦工。
JUG|1|34||亞摩利人強迫但的人徛起佇山地，無容允怹落去平洋；
JUG|1|35||亞摩利人就決意徛起佇希烈山佇亞雅倫佇沙賓。後來約瑟家強盛，互怹做苦工。
JUG|1|36||亞摩利人的地界，是對亞克拉濱山坪，對西拉上去。
JUG|2|1||耶和華的使者對吉甲上到波金，講：「我互恁對埃及上來，導恁到我對恁列祖咒誓的地。我也曾講：『所及恁立的約我永遠無違背。
JUG|2|2||恁也呣通及此所在徛起的百姓立約，著拆毀怹的壇。恁竟然呣聽我的話！是怎樣按呢行啊？』
JUG|2|3||因為按呢我閣講：『我無欲對恁的面前趕出怹；怹欲做恁脅下的茦。怹的上帝欲做害恁的羅網。』」
JUG|2|4||耶和華的使者對以色列眾人講諸個話的時，百姓就開聲啼哭；
JUG|2|5||就號彼所在的名叫波金。怹佇遐獻祭互耶和華。
JUG|2|6||約書亞已經差以色列人去的時，怹逐人歸怹的業，來得著怹的地。
JUG|2|7||約書亞佇啲的日及約書亞死了後，許個看見耶和華為以色列人所行大事的長老猶佇啲的時，百姓服事耶和華。
JUG|2|8||耶和華的奴僕、嫩的子約書亞，一百一十歲就死。
JUG|2|9||怹就埋葬伊佇伊的業的界內，就是佇以法蓮山地的亭拿希烈，佇迦實山的北勢。
JUG|2|10||彼代的人攏倒祖。以後閣一代的人興起，呣知耶和華，也呣知為以色列人所行的事。
JUG|2|11||以色列人行耶和華看做歹的事，去服事巴力，
JUG|2|12||棄拺怹列祖的上帝──耶和華就是導怹出埃及地的，去隨別個上帝，就是四圍許個百姓的上帝，跪拜怹，來惹耶和華的大受氣；
JUG|2|13||怹也棄拺耶和華，去服事巴力及亞斯他錄。
JUG|2|14||耶和華受氣以色列的人，將怹交佇搶掠怹的人的手，怹就搶怹，伊閣賣怹互四圍對敵的手，致到怹佇怹的對敵的頭前無閣徛會住。
JUG|2|15||怹無論去叨落，耶和華伸手降災禍互怹，照耶和華所講的話，閣照耶和華對怹所咒誓的；怹就極困苦。
JUG|2|16||耶和華就興起士師，怹就救百姓脫離搶掠怹的人的手。
JUG|2|17||總是怹無聽趁怹的士師，竟然行邪淫，隨別個上帝來跪拜怹，怹的列祖趁耶和華的命令所行的路，怹緊緊歪斜伊無照按呢行。
JUG|2|18||耶和華給怹興起士師的時，耶和華就及士師佇啲。也佇士師活佇啲一切的日，救怹脫離對敵的手。怹因為受壓制苦楚，就吐氣，所以耶和華就退悔。
JUG|2|19||到士師死了，怹就越轉去行，比怹的父公閣卡歹，隨別個上帝來服事怹跪拜怹，攏無改怹的所行及怹固執的路。
JUG|2|20||耶和華就受氣以色列人。講：「因為此個百姓違背我的約就是我所命令怹的列祖的，也無聽趁我的話，
JUG|2|21||所以約書亞死的時所剩的逐族，以後我無欲閣佇怹的面前趕出一族，
JUG|2|22||通用諸個來試驗以色列人，看怹肯執守耶和華的道路來行伊，親像怹的列祖曾守伊抑無。」
JUG|2|23||所以耶和華留諸個族，無緊緊趕怹出，也無將怹交佇約書亞的手。
JUG|3|1||耶和華所留諸個族，是欲用伊來試驗以色列人就是許個呣曾見過迦南交戰的事的，
JUG|3|2||刁持欲互以色列後代的人知來教示怹交戰，就是許個前所未曾經過的人。
JUG|3|3||所留啲許個族就是非利士五個首領及一切的迦南人、西頓人，及徛起黎巴嫩山的希未人，對巴力黑們山到哈馬口。
JUG|3|4||這就是欲用怹，來試驗以色列人，看怹肯聽趁耶和華託摩西所命令怹列祖的誡命抑無。
JUG|3|5||對按呢以色列人徛起佇迦南人、赫人、亞摩利人、比利洗人、希未人、耶布斯人的中間，
JUG|3|6||娶怹的查某子做某，也用查某子嫁怹的子，續服事怹許個上帝。
JUG|3|7||以色列人行耶和華所看做歹的事，bē記得耶和華──怹的上帝，去服事諸個巴力及亞舍拉，
JUG|3|8||所以耶和華受氣以色列人，賣怹互米所波大米王古珊利薩田的手。以色列人服事古珊利薩田八年。
JUG|3|9||以色列人求叫耶和華的時，耶和華就給以色列人興起一個拯救者救怹，就是迦勒的小弟基納斯的子俄陀聶。
JUG|3|10||耶和華的神臨到伊，伊就做以色列的士師，出去交戰。耶和華將米所波大米王古珊利薩田交佇伊的手，伊就卡贏古珊利薩田。
JUG|3|11||對按呢彼個地方太平四十年。基納斯的子俄陀聶死。
JUG|3|12||以色列人閣行耶和華所看做歹的事，耶和華就互摩押王伊磯倫強盛，攻擊以色列人，因為怹行耶和華所看做歹的。
JUG|3|13||伊磯倫聚集亞捫人及亞瑪力人倚伊，去拍以色列人，佔棗樹的城。
JUG|3|14||對按呢以色列人服事摩押王伊磯倫十八年。
JUG|3|15||以色列人求叫耶和華的時，耶和華就給怹興起一個拯救者，就是便雅憫人基拉的子以笏；伊是慣練用倒手的。以色列人託仗伊送禮物互摩押王伊磯倫。
JUG|3|16||以笏為家己拍一支雙面利的劍，長一肘，縛佇正腿衣服的內面。
JUG|3|17||伊用禮物獻互摩押王伊磯倫（伊磯倫是真肥的人）；
JUG|3|18||獻禮物已經明白，就差帶禮物的人攏去，
JUG|3|19||伊本身對近吉甲拍石像的所在越倒轉來，講：「王啊，我有祕密的事欲給你講。」王講：「肅靜！」徛佇伊身邊的人就攏退出。
JUG|3|20||以笏就近伊；王家己一個坐佇涼冷的樓頂。以笏講：「我奉上帝的命令有代誌來報你。」王就對座位徛起來。
JUG|3|21||以笏就伸倒手，對正腿拔出劍，刺入王的腹肚，
JUG|3|22||劍的柄也續入去。劍互油咬住，因為伊無對伊的腹肚拔劍出來，就𥦁過尻脊出來。
JUG|3|23||以笏就出去到伶廊，將許個樓門關鎖。
JUG|3|24||伊出去了，王的奴僕到，看見樓門關鎖，就講：「伊的確是佇頂啲大便。」
JUG|3|25||怹聽候到卬愕，看見伊無開樓頂的門，就抬鎖匙來開，看啊，怹的主人已經死，倒佇地裡。
JUG|3|26||怹延延的時，以笏就逃走，已經過拍石像的地，閃走到西伊拉；
JUG|3|27||已經到，就佇以法蓮山地歕哨角。以色列人就隨伊對山地落去，伊行佇頭前，
JUG|3|28||對怹講：「恁隨我來，因為耶和華已經將恁的對敵摩押人交佇恁的手。」怹就隨伊落去，把守摩押的對面約但河的渡頭，無容允一人過去。
JUG|3|29||彼時刣死摩押人約略一萬，攏是大漢的勇士，無一個走離。
JUG|3|30||對按呢，摩押就屈服佇以色列人。地方太平八十年。
JUG|3|31||以笏了後，有亞拿的子珊迦，伊用趕牛的鐵刺拍死六百個非利士人。伊也救以色列人。
JUG|4|1||以笏死了，以色列人閣行耶和華所看做歹的事，
JUG|4|2||耶和華賣怹佇迦南王耶賓的手就是佇夏瑣做王的；伊的軍長是西西拉，伊徛起佇外邦人的夏羅設。
JUG|4|3||耶賓王有鐵車九百張。伊大大欺壓以色列人二十年，以色列人就求叫耶和華。
JUG|4|4||彼時有一個女先知名叫底波拉，是拉比多的某，伊做以色列的士師。
JUG|4|5||伊徛起佇以法蓮山地拉瑪及伯特利的中間，佇底波拉的棗樹腳。以色列人攏上去伊遐受伊判斷。
JUG|4|6||伊差人叫亞比羅菴的子巴拉對拿弗他利的基低斯來，對伊講：「耶和華──以色列的上帝豈呣是命令講：『你著去他泊山導拿弗他利及西布倫人一萬及你去。
JUG|4|7||我欲互耶賓的軍長西西拉及伊的車，伊的全軍到基順河你遐；我欲將伊交佇你的手。』」
JUG|4|8||巴拉給伊講：「你若及我去，我就欲去；你若呣及我去，我就呣去。」
JUG|4|9||伊講：「我的確欲及你去，總是你佇所行的路bē得著榮顯，因為耶和華欲賣西西拉佇婦仁人的手。」底波拉就起來，及巴拉相及去基低斯。
JUG|4|10||巴拉就招集西布倫人及拿弗他利人到基低斯，隨伊上去的有一萬人。底波拉也及伊上去。
JUG|4|11||基尼人希百曾離開基尼人，就是摩西的外戚何巴的後裔，就搭布棚佇撒拿音的橡樹邊就是倚近基低斯的。
JUG|4|12||有人給西西拉講：「亞比挪菴的子巴拉已經上去他泊山。」
JUG|4|13||西西拉就聚集伊攏總的車就是鐵車九百張及隨伊的全軍，對外邦的夏羅設，到基順河。
JUG|4|14||底波拉對巴拉講：「起來，今仔日就是耶和華將西西拉交佇你的手的日。耶和華豈無佇你的頭前行嗎？」對按呢巴拉對他泊山落來，隨伊的有一萬人。
JUG|4|15||耶和華用刀拍亂西西拉及伊所有的車伊的全軍，佇巴拉的面前；西西拉落車步行逃走。
JUG|4|16||總是巴拉追趇許個車及軍隊，到外邦的夏羅設。西西拉的全軍攏倒佇刀下，無留一個人。
JUG|4|17||只有西西拉步行逃走，到基尼人希百的某雅億的布棚，因為夏瑣王耶賓及基尼人希百的家和好。
JUG|4|18||雅億出來迎接西西拉，給伊講：「我的主啊，越入來，請你越入我遮，呣免驚」；西西拉就越入伊的布棚。雅億就用毯仔給伊蓋啲。
JUG|4|19||西西拉給伊講：「我嘴乾，請你用淡薄水互我飲。」伊就開貯奶的皮袋，互伊飲，猶原給伊蓋啲。
JUG|4|20||西西拉閣給伊講：「你徛佇布棚門，若有人來問你講：『有人佇你遮無？』你就給伊講：『無。』」
JUG|4|21||西西拉厭倦睏落眠。希百的某雅億提布棚的釘，手抬鎚仔，跕跕仔行到伊遐，用釘對伊的鬢邊釘入，透過土腳。伊就死。
JUG|4|22||彼時巴拉追趇西西拉，雅億出來迎接伊給伊講：「來啊，我用你所尋的人互你看。」伊就入去，看啊，西西拉已經死，倒啲，釘猶久佇伊的鬢邊。
JUG|4|23||按呢彼一日，上帝互迦南王耶賓屈服佇以色列人的面前。
JUG|4|24||對按呢以色列人益發有勢力，卡贏迦南王耶賓，到一盡滅迦南王耶賓。
JUG|5|1||彼日，底波拉及亞比羅菴的子巴拉唱歌，講：
JUG|5|2||因為以色列中做頭的，做頭導怹，因為百姓甘願犧牲，恁著謳咾耶和華！
JUG|5|3||列王啊，著聽！諸個首領，著俯耳孔！我向耶和華我欲吟詩；我欲唱歌謳咾耶和華──以色列的上帝。
JUG|5|4||耶和華啊，你對西珥出，對以東地行來。彼時地振動，天啲滴，雲也滴水。
JUG|5|5||諸個山佇耶和華的面前搖泏，就是此個西奈山佇耶和華──以色列上帝的面前搖泏。
JUG|5|6||佇亞拿的子珊迦的時，閣佇雅億的日，大路無人行，行路的人攏是彎小路。
JUG|5|7||以色列中無頭人，攏總無，到我底波拉起來，到我起來佇以色列中做老母。
JUG|5|8||怹揀新的上帝，交戰就到怹的城門。彼時，以色列四萬人的中間豈會看見盾牌及槍嗎？
JUG|5|9||我的心意向以色列許個設立律法者，百姓中甘願犧牲者。恁著謳咾耶和華！
JUG|5|10||騎白驢者、坐綉花毯仔者、行路者，恁攏著報揚！
JUG|5|11||佇汲水的所在，離開射箭的人的聲遠遠，佇遐人欲講起耶和華公義的所行，就是伊治理以色列公義的所行。彼時耶和華的百姓落去到城門。
JUG|5|12||底波拉啊，醒啊！醒啊！你著醒，著醒，來唱歌。巴拉啊，你著起來，亞比羅菴的子，著掠你所掠的去。
JUG|5|13||彼時所剩的貴族及百姓相及落來；耶和華為我臨到，攻擊勇士。
JUG|5|14||有對以法蓮來的，伊的根本佇亞瑪力；便雅憫參佇你的百姓中跟隨你。有設律法者對瑪吉落來；有抬枴點算百姓的數額者對西布倫落來；
JUG|5|15||以薩迦的首領及底波拉相及來；以薩迦及巴拉一樣。怹隨伊走落平洋；佇流便的溪邊心有大大斟酌議論。
JUG|5|16||你啥事坐佇羊寮(tiâu)的中央聽叫羊群的聲啊？
JUG|5|17||基列徛起佇約但彼旁。但啥事停佇船裡？亞設靜靜坐佇海邊，踮佇港內。
JUG|5|18||西布倫是拼命拼死的百姓；及拿弗他利佇田野高的所在也是按呢。
JUG|5|19||列王來交戰。彼時迦南列王佇米吉多水邊的他納交戰，總是無搶著銀。
JUG|5|20||有對天交戰的，星辰對怹的軌道來及西西拉交戰。
JUG|5|21||基順河給怹流去，基順河就是古早的河；我的神啊，你奮勇進前去。
JUG|5|22||馬蹄硞硞哮，是因為緊緊走，就是力者有緊緊走。
JUG|5|23||耶和華的使者講：著咒詛米羅斯，大大咒詛其中徛起的百姓；因為怹無來幫助耶和華，無來幫助耶和華抵敵勇士。
JUG|5|24||基尼人希百的某雅億，比許個婦仁人卡有福氣，比徛起布棚內的婦仁人卡有福氣。
JUG|5|25||西西拉討水，伊就用奶互伊用寶貝的盤捧牛奶油互伊。
JUG|5|26||雅億伸手抬釘，正手抬做工人的鎚仔，用鎚摃西西拉，釘過伊的頭殼，鑿來透過伊的鬢邊，
JUG|5|27||佇伊的腳的中間西西拉仆落去，扼落去倒啲，佇伊的腳的中間仆落，扼落去；佇所仆落的所在，扼落去來死。
JUG|5|28||西西拉的老母對窗仔看出去，對窗仔子裡叫講：怎樣伊的車慢慢來？怎樣伊的車輪許延延啊？
JUG|5|29||跟隨伊聰明尊貴的婦女應伊，伊也家己應講：
JUG|5|30||豈無所得著嗎？豈無分所搶的物嗎？逐人分一二個查某囝仔？西西拉就分所搶彩色的衫，所搶綉花彩色的衫，二面攏是彩色綉花的，通掛佇頷頸做所搶的物。
JUG|5|31||耶和華啊，願你的對敵攏親像按呢滅無！願疼他的人親像日出，光爁爁！以後，地方太平四十年。
JUG|6|1||以色列人閣行耶和華所看做歹的事，耶和華就交怹佇米甸的手歷過七年。
JUG|6|2||米甸的手壓制以色列人；以色列人為著米甸人的緣故，就為家己佇山裡開穴及洞，及險要的所在。
JUG|6|3||以色列人撒種了後，米甸人、亞瑪力人，及東方的人攏上來攻擊怹，
JUG|6|4||紮營佇怹的對面，拍歹彼所在的土產，到迦薩，無留食物互以色列人，羊、及牛、及驢也無；
JUG|6|5||因為怹帶精牲及布棚上來，親像草蜢許多來，人及駱駝算bē了，怹入此個地方欲拍歹伊。
JUG|6|6||以色列人因為米甸人的緣故，困苦到極，以色列人就求叫耶和華。
JUG|6|7||以色列人因為米甸人的緣故，求叫耶和華的時，
JUG|6|8||耶和華就差先知到以色列人遐，對怹講：「耶和華──以色列的上帝按呢講：『我曾導恁對埃及上來，對做奴才的家出來，
JUG|6|9||我也救恁脫離埃及人的手，也脫離一切壓制恁的人的手，對恁的面前趕怹出，用怹的地互恁』；
JUG|6|10||我也對恁講：『我是耶和華──恁的上帝。恁徛起亞摩利人的地，呣通驚怹的上帝。總是恁呣聽我的話。』」
JUG|6|11||耶和華的使者到俄弗拉，坐佇亞比以謝族的人約阿施的橡樹腳。約阿施的子基甸佇酒窟遐啲拍麥，呣愛互米甸人看見。
JUG|6|12||耶和華的使者對基甸顯現，對伊講：「大氣力的勇士啊，耶和華及你佇啲！」
JUG|6|13||基甸對伊講：「我的主啊，若耶和華及阮佇啲，阮怎樣抵著這一切的事啊？阮的列祖所給阮講耶和華許個奇事佇叨落啊？怹講『伊豈無導阮對埃及上來』嗎？今耶和華放拺阮，將阮交佇米甸人的手。」
JUG|6|14||耶和華看基甸，給伊講：「著用你此個力去，來救以色列出米甸人的手，我豈無差你嗎？」
JUG|6|15||基甸給伊講：「主啊，我欲用甚麼救以色列？看啊，我的家是瑪拿西中第一喪鄉的。佇我老父的家我是第一細的。」
JUG|6|16||耶和華對伊講：「我欲及你佇啲，你欲拍米甸人，親像拍一人一樣。」
JUG|6|17||伊給伊講：「我若佇你的面前得著恩典，求你互我一個兆頭，通知及我講的就是你。
JUG|6|18||請你呣通離開遮，聽候我閣來你遮帶我的禮物下佇你的面前。」伊講：「我欲聽候你閣來。」
JUG|6|19||基甸去備辦一隻山羊仔，用一伊法的麵粉做無酵餅、肉下佇筐裡，湯貯佇壺裡，帶到橡樹腳，獻互伊。
JUG|6|20||上帝的使者吩咐伊講：「肉及無酵餅下佇此個石磐頂，湯倒出來。」伊照按呢行。
JUG|6|21||耶和華的使者伸出手裡所抬的枴仔尾，來抵著肉及無酵餅，就有火對石磐出來，一盡燒肉及無酵餅。耶和華的使者就去無閣看見。
JUG|6|22||基甸看出伊是耶和華的使者，基甸就講：「嗐啊！主耶和華啊，因為我當面看見耶和華的使者。」
JUG|6|23||耶和華對伊講：「安你的心，呣免驚，你bē致到死。」
JUG|6|24||基甸就佇遐給耶和華起一座壇，號名叫「耶和華沙龍」。（此個壇佇亞比以謝族的俄弗拉到今仔日猶佇啲。）
JUG|6|25||彼暝，耶和華吩咐基甸講：「你牽你老父的牛仔來，就是七年的第二隻牛，也著拆毀你老父所有巴力的壇，剉壇邊的亞舍拉，
JUG|6|26||佇此個山寨照合宜的法，為耶和華──你上帝起一座壇，用第二隻牛獻做燒祭，用你所欲剉的亞舍拉做柴。」
JUG|6|27||基甸就對伊的奴僕中導十人，照耶和華吩咐伊去行。伊因為驚老父的家及城內的人，日時呣敢做此個事，就佇暝時做伊。
JUG|6|28||城內的人清早起來，看見巴力的壇拆毀，壇邊的亞舍拉剉落，第二隻牛獻佇所起的壇，
JUG|6|29||怹相及講：「甚麼人做此個事啊？」怹查問了後，就講：「這是約阿施的子基甸做的。」
JUG|6|30||城內的人對約阿施講：「掠你的子出來，通互伊死；因為伊拆毀巴力的壇，剉壇邊的亞舍拉。」
JUG|6|31||約阿施給一切徛啲攻擊伊的人講：「恁欲為巴力爭辯嗎？恁欲救伊嗎？若有人為伊爭辯，趁早起著互伊死！巴力若是上帝，才互伊為家己爭辯，因為人拆毀伊的壇。」
JUG|6|32||對彼日叫伊的名耶路巴力，是講：「巴力著及伊爭辯，因為伊毀壞伊的壇。」
JUG|6|33||彼時，米甸人、亞瑪力人，及東方的百姓攏聚集過河，佇耶斯列的山谷紮營。
JUG|6|34||耶和華的神臨到基甸，伊就歕哨角；亞比以謝族攏聚集跟隨伊。
JUG|6|35||伊差人遍行瑪拿西，瑪拿西人也聚集來隨伊；閣差人去見亞設人、西布倫人、拿弗他利人，怹也攏上來及怹聯合。
JUG|6|36||基甸對上帝講：「你若照你所講的，欲用我的手來救以色列，
JUG|6|37||我就用歸領的羊毛下佇五穀場：若干單羊毛有露水，土腳攏乾乾，我就知你欲照你所講的，用我的手救以色列。」
JUG|6|38||就果然按呢，隔日基甸早早起來；捘羊毛，對羊毛絞出露水一碗滿滿。
JUG|6|39||基甸閣對上帝講：「求你呣通受氣我，我閣講一擺若定：求你准我閣一擺用羊毛試看。今獨獨互羊毛乾乾，土腳攏有露水。」
JUG|6|40||此暝上帝也按呢行：獨獨羊毛乾乾，土腳攏有露水。
JUG|7|1||耶路巴力就是基甸，伊及一切隨伊的人早早起來，佇哈律水泉邊紮營。米甸營佇怹北勢的山谷，倚近摩利山。
JUG|7|2||耶和華對基甸講：「我用米甸交佇百姓的手，呣拘隨你的人甚多，驚了以色列人對佇我來家己誇口，講：『是我家己的手救我。』
JUG|7|3||今你著宣佈互百姓聽：『見若驚惶愞懾的人，通離開基列山倒去。』」對按呢百姓中有二萬二千人倒去，猶有剩一萬。
JUG|7|4||耶和華對基甸講：「人猶久甚多；你著導怹落去到水邊，我欲佇遐給你試怹。見若我指甚麼人對你講：『此人通及你去』，彼人就通及你去；我指甚麼人給你講：『此人呣通及你去』，彼人就呣通去。」
JUG|7|5||基甸就導百姓落去到水邊。耶和華對基甸講：「見若用舌餂水，親像狗啲餂，彼人著互伊另外徛啲；見若跪落去飲水的，也著互伊另外徛啲。」
JUG|7|6||用手倚嘴來餂水的有三百人，其餘許個百姓攏跪落去飲水。
JUG|7|7||耶和華給基甸講：「我欲用諸個餂水的三百人救恁，將米甸人交佇你的手；眾百姓攏通倒去伊的所在。」
JUG|7|8||百姓手裡就帶乾糧及怹的哨角；基甸差以色列眾人逐人倒去怹的布棚，只有留此三百人。米甸的營紮佇伊下面的山谷。
JUG|7|9||像彼暝，耶和華給基甸講：「起來，落去到彼個營盤，因為我已經將伊交佇你的手。
JUG|7|10||你若呣敢落去，你及你的奴僕普拉著落去彼個營盤。
JUG|7|11||你欲聽見怹所講的，然後你就有膽力落去到營盤。」伊就及伊的奴僕普拉落去到營盤帶軍器者的邊仔。
JUG|7|12||米甸人、亞瑪力人，及東方的眾人，攏倒佇山谷，親像草蜢許多。怹的駱駝bē算得，多親像海墘的沙。
JUG|7|13||基甸已經到，有人用夢給伊的同伴講：「我夢見一個夢，看啊，有一個大麥餅翱入米甸的營，到一個布棚，衝互伊倒，互布棚反輪轉倒到平地。」
JUG|7|14||伊的同伴應講：「這呣是別項，就是以色列人約阿施的子基甸的刀；上帝已經將米甸及伊的全軍交佇伊的手。」
JUG|7|15||基甸聽見此個夢的話及伊的解說，就敬拜上帝，倒來到以色列的營中，講：「起來啊！因為耶和華已經將米甸的軍隊交佇恁的手啦。」
JUG|7|16||伊就分三百人做三隊，用哨角及空甕交佇逐人的手（甕內攏囥火把），
JUG|7|17||給怹講：「恁著看我的樣來做：我到彼個營盤邊我所做的，恁也著按呢做。
JUG|7|18||我及許個及我佇啲的人歕哨角的時，恁也著佇營的四圍歕哨角，講：『為著耶和華也為著基甸！』」
JUG|7|19||基甸及隨伊的一百人，佇三更頭，來到營邊，彼時守更的抵仔換班，怹就歕哨角，摃破手裡的甕。
JUG|7|20||三隊的人就攏歕哨角，摃破甕，倒手抬火把，正手抬哨角來歕，喝講：「耶和華及基甸的刀！」
JUG|7|21||怹佇營的四圍逐個徛家己的位；全營的人攏走，喝喊互怹逃走。
JUG|7|22||歕三百支哨角的時，耶和華互全營的人逐個用刀相刣，軍隊走到西利拉的伯哈示他，閣到亞伯米何拉的界近佇他巴。
JUG|7|23||以色列人就對拿弗他利、亞設，及瑪拿西聚集來追趕米甸。
JUG|7|24||基甸差人遍行以法蓮的山地，講：「恁落來攻擊米甸，趁怹未到把守許個渡頭，直到伯巴拉就是約但。」對按呢以法蓮的眾人聚集，把守許個渡頭，直到伯巴拉就是約但，
JUG|7|25||也掠著米甸二個首領：俄立及西伊伯；刣死俄立佇俄立的石磐，刣死西伊伯佇西伊伯的酒窟遐；閣追趕米甸人，帶俄立及西伊伯的頭殼到約但彼旁，基甸遐。
JUG|8|1||以法蓮人對基甸講：「你去及米甸人交戰，無叫阮及你去，啥事按呢款待阮啊？」怹就及伊大大計較。
JUG|8|2||基甸對怹講：「我所行的豈會比得恁嗎？以法蓮拾葡萄屑豈無卡贏亞比以謝挽葡萄嗎？
JUG|8|3||上帝已經將米甸的首領俄立、西伊伯交佇恁的手；我所行的豈會比得恁嗎？」伊講諸個話，怹的受氣就消。
JUG|8|4||基甸及隨伊的三百人到約但過渡，雖然厭倦，猶久啲追趇。
JUG|8|5||基甸對疏割人講：「請你將餅供給跟隨我的百姓，因為怹厭倦；我也啲趇米甸二個王西巴及撒慕拿。」
JUG|8|6||疏割許個首領應講：「西巴及撒慕拿的手已經佇你的手，阮才著用餅互你的軍隊啊？」
JUG|8|7||基甸講：「耶和華將西巴及撒慕拿交佇我的手了後，我就欲用曠野的茦及莿仔拍傷恁的肉。」
JUG|8|8||伊對遐上去毗努伊勒，也對怹按呢講；毗努伊勒人應伊也及疏割人所應的相同。
JUG|8|9||伊對毗努伊勒的人講：「我平安倒來的時，我欲拆此個台。」
JUG|8|10||彼時西巴及撒慕拿，以及跟隨伊的軍隊攏佇加各，約略有一萬五千人，就是東方全軍所剩的；因為已經死十二萬人攏是抬刀的。
JUG|8|11||基甸就對羅巴及約比哈東旁，對徛起布棚者的路上去，拍贏怹的軍隊，因為怹的軍隊安然。
JUG|8|12||西巴及撒慕拿逃走；基甸追趇怹，掠著米甸二個王西巴及撒慕拿，互怹全軍驚走。
JUG|8|13||約阿施的子基甸對希列斯的山坪對戰陣倒來，
JUG|8|14||掠疏割一個少年人，問伊，伊就寫疏割許個首領及長老共七十七人互伊。
JUG|8|15||基甸到疏割，對許個人講：「恁前為著西巴及撒慕拿謔俗我講：『西巴及撒慕拿的手已經佇你的手，阮才著用餅互你厭倦的人啊？』今恁來看。」
JUG|8|16||就掠城內的長老，用曠野的莿及莿仔來教督疏割人；
JUG|8|17||閣拆毗努伊勒的台，刣死彼個城內的人。
JUG|8|18||就問西巴及撒慕拿講：「恁佇他泊山所刣的人甚麼款？」應講：「怹親像你，逐人攏有王的子的容貌。」
JUG|8|19||伊講：「怹是我像母的兄弟，我指耶和華的永活來講，恁前若留怹的生命，我今就無刣恁。」
JUG|8|20||就對伊的大子益帖講：「起來刣怹。」總是少年人無拔刀，因為伊猶少年，就驚。
JUG|8|21||西巴及撒慕拿講：「你家己起來刣阮！因為人怎樣，氣力也是按呢。」基甸就起來，刣死西巴及撒慕拿，取怹駱駝頷頸的妝飾款式親像月眉。
JUG|8|22||以色列人對基甸講：「你已經救阮脫離米甸人的手，願你及你的子你的孫管理阮。」
JUG|8|23||基甸講：「我無欲管理恁，我的子也無欲管理恁，獨獨耶和華欲做恁的王。」
JUG|8|24||基甸閣對怹講：「我有一項求恁：請恁逐人將所搶的耳環互我。」（因為對敵是以實瑪利的人，才有此號金的耳環。）
JUG|8|25||怹講：「阮甘願互你。」就舒一領外衫，逐人將所搶的耳環㧒佇彼頂面。
JUG|8|26||基甸所討的金耳環重一千七百舍客勒的金仔。此個以外閣有月眉的妝飾、耳墜，及紫色的衣服，米甸王所有的，及駱駝頷頸的鍊仔。
JUG|8|27||基甸用此個製造一個以弗得，下佇伊的本城俄弗拉。後來以色列人攏去遐行邪淫拜伊；這是做害基甸及伊全家的羅網。
JUG|8|28||按呢，米甸屈服佇以色列人，bē會閣抬起頭殼。基甸的日，彼個地方太平四十年。
JUG|8|29||約阿施的子耶路巴力倒去家己的厝徛起。
JUG|8|30||基甸有七十個親生子，因為伊有娶多多個某。
JUG|8|31||佇示劍伊的細姨也給伊生一個子。伊就給伊號名叫亞比米勒。
JUG|8|32||約阿施的子基甸，年老歲多就死，埋葬佇亞比以謝族俄弗拉，佇伊的老父約阿施的墓。
JUG|8|33||基甸死了後，以色列人越轉去行淫，隨諸個巴力用巴力比利土做怹的上帝。
JUG|8|34||以色列人無記念耶和華──怹的上帝，就是救怹脫離四圍的對敵的手的，
JUG|8|35||也無好款待耶路巴力，就是基甸的家照伊所行佇以色列的恩惠。
JUG|9|1||耶路巴力的子亞比米勒到示劍見伊的眾母舅，對怹及伊外公全家的人講：
JUG|9|2||「請恁講互示劍的眾人聽，看是耶路巴力的眾子七十人管恁，抑是一人管恁，叨落一項卡好？恁也著數念我是恁的骨肉。」
JUG|9|3||伊許個母舅就將此個一切的話替伊講互示劍的人聽，怹的心就歸向亞比米勒。因為講：「伊是咱的兄弟」；
JUG|9|4||就對巴力比利土的厝提七十個銀仔互亞比米勒；伊就用伊來雇諸個無下落的匪類，許個人來隨伊。
JUG|9|5||伊去俄弗拉到伊的老父的家，將耶路巴力的子，就是伊的兄弟七十人攏刣死佇一塊石磐頂；只有耶路巴力的煞尾子約坦留啲，因為伊有走去匿。
JUG|9|6||示劍人及米羅的家攏聚集，去設立亞比米勒做王，佇示劍祀柱的橡樹腳。
JUG|9|7||有人給約坦講此個事，伊就去徛佇基利心山頂，大聲喝給怹講：「示劍人啊，恁著聽我的話，互上帝也聽恁。
JUG|9|8||曾有一擺諸個樹攏去，欲設立一欉樹做怹的王，就去對橄欖樹講：『請你做阮的王。』
JUG|9|9||橄欖樹應講：『我豈通放拺我的油就是人所用來尊重上帝及人的，去搖佇眾樹的頂面嗎？』
JUG|9|10||諸個樹對無花果樹講：『你來，來做阮的王。』
JUG|9|11||無花果樹應講：『我豈通放拺我的甜閣好的果子，去搖佇眾樹的頂面嗎？』
JUG|9|12||諸個樹對葡萄樹講：『你來，來做阮的王。』
JUG|9|13||葡萄樹應講：『我豈通放拺我的新酒就是互上帝及人歡喜的，去搖佇眾樹的頂面嗎？』
JUG|9|14||諸個樹對莿仔講：『你來，來做阮的王。』
JUG|9|15||莿仔應許個樹講：『恁若實在設立我做恁的王，就著閃匿佇我的蔭影下；若呣，願火對莿仔出，燒滅黎巴嫩的柏香樹。』
JUG|9|16||「今恁設立亞比米勒做王，若照誠實公義來行閣好款待耶路巴力及伊的家，照伊的手所著磨的報答伊。
JUG|9|17||因為我的老父曾拼死為恁交戰，救恁脫離米甸人的手。
JUG|9|18||恁今仔日起來攻擊我老父的家，刣死伊的子七十人佇一塊石磐頂，閣設立伊的女婢的子亞比米勒做示劍人的王；因為伊是恁的兄弟。
JUG|9|19||恁今仔日若照誠實公義款待耶路巴力及伊的家，就恁通對亞比米勒來歡喜，伊也通對恁來歡喜；
JUG|9|20||若無，願火對亞比米勒出，燒示劍人及米羅的家，閣願火對示劍人及米羅的家出，燒亞比米勒。」
JUG|9|21||約坦因為驚伊的兄弟，就逃走，走去匿佇比珥，踮佇遐。
JUG|9|22||亞比米勒管以色列三年。
JUG|9|23||上帝差歹神佇亞比米勒及示劍人的中間，示劍人就用詭詐款待亞比米勒。
JUG|9|24||來報應耶路巴力七十個子所受的殘害也互怹的血歸佇刣死怹的，就是怹的兄弟亞比米勒，也歸佇示劍人就是助伊的手刣死伊的兄弟者。
JUG|9|25||示劍人佇山頂設埋伏，來當等伊。見若對彼條路過的人，怹就搶伊。有人就將這事去報亞比米勒。
JUG|9|26||以別的子迦勒及伊的兄弟來到示劍，示劍人攏信靠伊。
JUG|9|27||怹出去園裡，收葡萄園，來踏酒，設筵席，入怹的上帝的廟飲食，咒詛亞比米勒。
JUG|9|28||以別的子迦勒講：「亞比米勒是是誰？示劍是是誰？互咱服事伊啊？伊豈呣是耶路巴力的子嗎？伊的軍長豈呣是西布勒嗎？恁著服事示劍的老父哈抹的人。咱啥事服事伊啊？
JUG|9|29||願諸個百姓歸我的手下，我就除亞比米勒。」伊就給亞比米勒講：「加添你的軍兵出來。」
JUG|9|30||城守西布勒聽見以別的子迦勒的話，就受氣，
JUG|9|31||暗靜差人去見亞比米勒，講：「以別的子迦勒及伊的兄弟到示劍，誘惑城內的百姓攻擊你。
JUG|9|32||所以你及隨你的人，著透暝起來，埋伏佇田裡。
JUG|9|33||早起時日抵仔出，你著早早起來衝倚攻城。迦勒及隨伊的人出來攻擊你的時，你就通相機會來款待怹。」
JUG|9|34||亞比米勒及隨伊的眾人透暝起來，分做四隊，向示劍埋伏。
JUG|9|35||以別的子迦勒出去，徛佇城門口。亞比米勒及隨的人對埋伏的所在起來。
JUG|9|36||迦勒看見許個人，就對西布勒講：「看啊，有人對山頂落來。」西布勒講：「你看見山的影，掠做是人。」
JUG|9|37||迦勒閣講：「看啊，有人對高地落來，閣有一隊對米惡尼尼橡樹的路上來。」
JUG|9|38||西布勒對伊講：「你曾講，亞比米勒是是誰，互咱服事伊？你講諸個話的嘴佇叨落？這豈呣是你所藐視的百姓嗎？你今著出去，及怹交戰！」
JUG|9|39||迦勒就對示劍人的頭前出去，及亞比米勒交戰。
JUG|9|40||亞比米勒追趕伊；伊佇伊的面前逃走，有多多人著傷倒啲，直到城門口。
JUG|9|41||亞比米勒踮佇亞魯瑪。西布勒趕迦勒及伊的兄弟，呣准伊踮佇示劍。
JUG|9|42||隔日，百姓出去到田裡，有人給亞比米勒講；
JUG|9|43||伊就將伊的人分做三隊，埋伏佇田裡，看見示劍人對城裡出來，就起來攻擊怹刣怹。
JUG|9|44||亞比米勒及隨伊彼一隊衝進前，徛佇城門口；彼二隊直直衝到田裡許個人，來刣怹。
JUG|9|45||亞比米勒通日攻擊城，取彼個城，刣死彼內面的百姓，拆毀彼個城，用鹽撒伊。
JUG|9|46||踮佇示劍台的人聽見，就閃入巴力比利土的厝的衛所。
JUG|9|47||有人給亞比米勒講：「示劍台的人攏聚集佇一所在。」
JUG|9|48||亞比米勒及隨伊的人就攏上撒們山。亞比米勒手提斧頭，剉一欉樹枝，夯佇肩頭頂，對隨伊的人講：「恁看我所行的，也著緊緊學我來行。」
JUG|9|49||眾人就逐個剉一枝，來隨亞比米勒，將樹枝疊佇衛所，放火燒衛所佇許個人的頂面，致到示劍台的人攏死，男女約略一千人。
JUG|9|50||亞比米勒去到提備斯，紮營佇提備斯，來取伊。
JUG|9|51||城內有堅固的台；城內的眾人，無論男女，攏走去遐，關門，上台頂。
JUG|9|52||亞比米勒到彼個台攻擊伊，倚近台門，欲用火燒伊。
JUG|9|53||有一個婦仁人將一塊頂礅的磨石，擲著亞比米勒的頭殼，拍破伊的頭殼碗。
JUG|9|54||伊就緊緊叫抬伊的軍器的少年人，給伊講：「拔你的刀，刣我！免得人講我，伊是婦仁人所刣的。」少年人就給伊鑿透，伊就死。
JUG|9|55||以色列人看見亞比米勒已經死，逐個就倒去伊的所在。
JUG|9|56||按呢，上帝報應亞比米勒向伊的老父所行的歹，就是刣死伊的兄弟七十人。
JUG|9|57||示劍人一切的歹，上帝也攏報應佇怹的頭殼頂；耶路巴力的子約坦的咒詛歸佇怹的頂面。
JUG|10|1||亞比米勒了後，有以薩迦人朵多的孫、普瓦的子陀拉起來，拯救以色列人。伊踮佇以法蓮山地的沙密。
JUG|10|2||伊做以色列的士師二十三年，就死，埋葬佇沙密。
JUG|10|3||伊了後有基列人睚珥起來，做以色列的士師二十二年。
JUG|10|4||伊有三十個子，騎三十隻的驢仔。怹有三十座城，名叫哈倭特睚珥，到今仔日，攏是佇基列地。
JUG|10|5||睚珥死，就埋葬佇加們。
JUG|10|6||以色列人閣行耶和華所看做歹的事，去服事諸個巴力及亞斯他錄，以及亞蘭的上帝、西頓許個上帝、摩押的上帝、亞捫人的上帝、非利士人的上帝，棄拺耶和華，無服事伊。
JUG|10|7||耶和華受氣以色列人，賣怹佇非利士人的手及亞捫人的手。
JUG|10|8||怹對彼年，擾亂壓制以色列人十八年，就是佇約但彼旁、眾以色列人徛起佇亞摩利人的地就是佇基列的。
JUG|10|9||亞捫人閣過約但河去攻擊猶大、便雅憫、以法蓮族。以色列人就盡在窘迫。
JUG|10|10||以色列人哀求耶和華講：「阮得罪你；因為有棄拺阮的上帝，去服事諸個巴力。」
JUG|10|11||耶和華對以色列人講：「我豈無救恁脫離埃及人、亞摩利人、亞捫人、及非利士人嗎？
JUG|10|12||西頓人、亞瑪力人、馬雲人，也攏壓制恁；恁哀求我，我也拯救恁脫離怹的手。
JUG|10|13||恁竟然放拺我，服事別個上帝！所以我無閣救恁。
JUG|10|14||恁去哀求恁所揀的上帝；恁抵著患難的時，通互怹救恁！」
JUG|10|15||以色列人對耶和華講：「阮犯罪啦，出在你的意思款待阮！獨獨求你今仔日救阮。」
JUG|10|16||怹就對怹中間除去外邦的上帝，服事耶和華。耶和華的心因為以色列人的艱苦，就憂悶。
JUG|10|17||當彼時亞捫人聚集，紮營佇基列。以色列人也聚集，紮營佇米斯巴。
JUG|10|18||基列的百姓及眾首領大家相及議論講：「是誰會代先去攻擊亞捫人，彼人欲做基列眾百姓的頭人。」
JUG|11|1||基列人耶弗他是一個大權能的勇士，是妓女的子。耶弗他是基列所生的。
JUG|11|2||基列的某也給伊生幾若個子：伊的某所生的子已經大漢，就革逐耶弗他，給伊講：「你呣通佇阮老父的家承接業，因為你是別個婦仁人的子。」
JUG|11|3||耶弗他就走閃避伊的兄弟，去踮佇陀伯的地，有匪類聚集佇耶弗他遐，隨伊出入。
JUG|11|4||過有許久，亞捫人及以色列交戰。
JUG|11|5||亞捫人及以色列交戰的時，基列的長老去，欲招耶弗他對陀伯的地來；
JUG|11|6||對耶弗他講：「請你來做阮的元帥，阮就通及亞捫人交戰。」
JUG|11|7||耶弗他應基列的長老講：「前恁豈呣是怨恨我、趕我出老父的家嗎？今恁抵著患難啥事來我遮啊？」
JUG|11|8||基列的長老應耶弗他講：「阮今所以歸向你，是愛你及阮去，及亞捫人交戰；你通做阮的頭來管轄基列一切徛起的百姓。」
JUG|11|9||耶弗他對基列的長老講：「恁導我倒去，及亞捫人交戰，耶和華將怹交佇我的面前，我真正欲做恁的頭嗎？」
JUG|11|10||基列的長老應耶弗他講：「耶和華佇咱中間做干證，阮的確照你的話行。」
JUG|11|11||耶弗他就及基列的長老倒去，百姓就立伊做頭、做元帥。耶弗他佇米斯巴將家己一切的話排列佇耶和華的面前。
JUG|11|12||耶弗他差許個使者去見亞捫人的王，講：「你及我甚麼干涉，竟然來我遮攻擊我的地啊？」
JUG|11|13||亞捫人的王應耶弗他的使者講：「因為以色列人對埃及上來的時佔我的地，對亞嫩到雅博，直到約但。今恁著願願將諸個地還我！」
JUG|11|14||耶弗他閣差使者去見亞捫人的王，
JUG|11|15||給伊講：「耶弗他按呢講，以色列人並無佔摩押地及亞捫人的地。
JUG|11|16||以色列人對埃及上來經過曠野到紅海，來到加低斯，
JUG|11|17||彼時以色列就差使者去見以東王，講：『求你准阮經過你的地。』總是以東王呣聽伊。閣差使者去見摩押王，伊也呣准。以色列人就踮佇加低斯。
JUG|11|18||怹閣經過曠野，踅(se̍h)以東地及摩押地，對摩押地的東勢過來，佇亞嫩彼旁紮營，也無入摩押的境內，因為亞嫩河是摩押的交界。
JUG|11|19||以色列差人去見亞摩利王西宏，就是希實本的王，以色列對伊講：『求你准阮過你的地，去阮家己的所在。』
JUG|11|20||總是西宏呣信以色列，呣互怹經過伊的境界，西宏就聚集伊的眾百姓佇雅雜紮營，及以色列人交戰。
JUG|11|21||耶和華──以色列的上帝用西宏及伊的眾百姓交佇以色列人的手，怹就拍怹，對按呢以色列就得著彼所在徛起的亞摩利人全地；
JUG|11|22||怹得著亞摩利人的全境界，對亞嫩到雅博，對曠野到約但。
JUG|11|23||耶和華──以色列的上帝佇伊百姓以色列的面前趕出亞摩利人，你也欲得著怹的地嗎？
JUG|11|24||你的上帝基抹所賞賜你得著的你無得著伊來做業嗎？耶和華──阮的上帝見若對阮的面前所趕出的，阮欲得著伊。
JUG|11|25||你豈贏過摩押王西撥的子巴勒嗎？伊豈曾及以色列人計較嗎？豈曾及怹交戰嗎？
JUG|11|26||以色列人踮佇希實本及伊的鄉社，亞羅珥及伊的鄉社，及亞嫩河邊許個城，已經有三百年；恁佇彼時啥事無取怹倒轉啊？
JUG|11|27||我無得罪你，你反轉及我交戰，實在無理。願審判的耶和華今仔日佇以色列及亞捫的中間來判斷。」
JUG|11|28||總是亞捫人的王呣肯聽耶弗他差人對伊講的話。
JUG|11|29||耶和華的神臨到耶弗他，伊就經過基列及瑪拿西，閣經過到基列的米斯巴，閣對基列的米斯巴經過到亞捫人遐。
JUG|11|30||耶弗他就對耶和華下願，講：「你若將亞捫人交佇我的手，
JUG|11|31||我對亞捫人遐平安倒來的時，見若對我的厝的門出來迎接我的，欲歸佇耶和華，我欲獻伊做燒祭。」
JUG|11|32||對按呢耶弗他去亞捫人遐，及怹交戰；耶和華將怹交佇伊的手，
JUG|11|33||伊就拍怹大大刣死怹，對亞羅珥到米匿，直到亞備勒基拉明，共二十個城。按呢亞捫人就屈服佇以色列人。
JUG|11|34||耶弗他倒來米斯巴到家己的厝，彼時，伊的查某子抬鈴瓏鼓跳舞出來迎接伊，此個是伊獨生的，以外無子無查某子。
JUG|11|35||耶弗他看見伊，就拆裂衫講：「唉啊，我的查某子，你互我真慘，你也是互我真大艱難；因為我已經對耶和華開嘴，bē會收倒轉。」
JUG|11|36||伊應講：「我的父啊，你已經對耶和華開嘴，就著照你的嘴所講出的行佇我，因為耶和華已經為著你報仇你的對敵亞捫人」；
JUG|11|37||閣對伊的老父講：「有一件事求你允准：容允我二月日，互我及我的同伴去山裡，通啼哭我做在室女。」
JUG|11|38||伊講：「你去啊！」就差伊去二月日。伊及同伴去，佇山裡為著伊做在室女啼哭。
JUG|11|39||二月日已經滿，伊倒來到老父遐，老父就照伊所下的願款待伊。伊攏無親近查甫人。
JUG|11|40||後來以色列中有此個例，逐年以色列諸個查某囝仔去追悼基列人耶弗他的查某子每年四日。
JUG|12|1||以法蓮人聚集，到北方，對耶弗他講：「你過去及亞捫人交戰，啥事無叫阮及你去啊？阮欲用火燒你及你的厝。」
JUG|12|2||耶弗他對怹講：「我及我的百姓及亞捫人大計較；我招恁來，恁竟然無救我脫離怹的手。
JUG|12|3||我看見恁無來救我，我就拼命進前去攻擊亞捫人，耶和華將怹交佇我的手。恁今仔日啥事來我遮欲及我交戰啊？」
JUG|12|4||耶弗他就聚集基列的眾人，及以法蓮人交戰。基列人拍死以法蓮人，因為怹講：「恁基列人佇以法蓮、瑪拿西的中間，是以法蓮逃走的人。」
JUG|12|5||基列人佇以法蓮人的頭前，把守約但的渡口。以法蓮逃走的若講：「請互阮過去。」基列人就問伊講：「你是以法蓮人抑呣是？」
JUG|12|6||伊若講：「呣是」，就給伊講：「你講『示播列』。」伊講做『西播列』，因為怹的音講bē正。怹就掠伊，刣佇約但的渡口。彼時以法蓮人受刣的四萬二千人。
JUG|12|7||耶弗他做以色列的士師六年。基列人耶弗他死，埋葬佇基列的一個城。
JUG|12|8||耶弗他了後，有伯利恆人以比讚做以色列的士師。
JUG|12|9||伊有三十個子，閣三十個查某子；嫁佇外口。也對外口給伊的子娶三十個媳婦。伊做以色列的士師七年。
JUG|12|10||以比讚死，埋葬佇伯利恆。
JUG|12|11||伊了後，有西布倫人以倫做以色列的士師，伊做以色列的士師十年。
JUG|12|12||西布倫人以倫死，埋葬佇西布倫地的亞雅崙。
JUG|12|13||伊了後，有比拉頓人希列的子押頓做以色列的士師。
JUG|12|14||伊有四十個子，三十個孫，騎七十隻驢仔。伊做以色列的士師八年。
JUG|12|15||比拉頓人希列的子押頓死，埋葬佇以法蓮地的比拉頓，佇亞瑪力人的山地。
JUG|13|1||以色列人閣行耶和華所看做歹的事，耶和華將怹交佇非利士人的手四十年。
JUG|13|2||彼時，有一個瑣拉人，是但的族，名叫瑪羅亞。伊的某無懷孕，無生。
JUG|13|3||耶和華的使者對彼個婦仁人顯現，給伊講：「你平素無懷孕，無生，今你欲懷孕生一個子。
JUG|13|4||所以你著細膩，薄酒厚酒攏呣通飲，無清氣的物也攏呣通食。
JUG|13|5||因為你懷孕欲生一個子，剃頭毛的刀呣通到伊的頭殼，因為此個囝仔對胎裡就歸上帝做拿細耳人。因為伊欲做救以色列的頭一站脫離非利士人的手。」
JUG|13|6||婦仁人來給伊的丈夫講：「有一個上帝的人到我遮，伊的容貌親像上帝使者的容貌，真通驚。我無問伊對叨落來，伊也無用伊的名給我講，
JUG|13|7||總是給我講：『你懷孕欲生一個子，所以薄酒厚酒攏呣通飲，無清氣的物也攏呣通食；因為此個囝仔對胎裡到伊死的日，欲歸上帝做拿細耳的人。』」
JUG|13|8||瑪羅亞就求耶和華講：「主啊，求你互你所差上帝的人閣來阮遮，通教示阮怎樣款待此個欲生的子。」
JUG|13|9||上帝聽瑪羅亞的話；婦仁人坐佇田裡的時，上帝的使者閣到伊遐，總是伊的丈夫瑪羅亞無及伊佇啲。
JUG|13|10||婦仁人趕緊走去報伊的丈夫給伊講：「彼日來我遮彼個人，閣對我出現。」
JUG|13|11||瑪羅亞起來隨伊的某到彼人遐，給伊講：「曾及此個婦仁人講話的是你嗎？」伊講：「是我。」
JUG|13|12||瑪羅亞講：「願你的話應驗！此個囝仔著照甚麼法，阮著對伊怎樣行？」
JUG|13|13||耶和華的使者對瑪羅亞講：「我給婦仁人所講一切的事，伊攏著斟酌。見若葡萄所出的伊呣通食，薄酒厚酒攏呣通飲，一切無清氣的物也呣通食。見我所命令的，伊攏著遵守。」
JUG|13|14||見若葡萄所出的伊呣通食，薄酒厚酒攏呣通飲，一切無清氣的物也呣通食。見我所命令的，伊攏著遵守。」
JUG|13|15||瑪羅亞對耶和華的使者講：「請你互我留啲，阮通給你備辦一隻山羊仔。」
JUG|13|16||耶和華的使者給瑪羅亞講：「你雖然留我，我呣食你的物，你若備辦燒祭就著獻互耶和華。」因為瑪羅亞呣知伊是耶和華的使者。
JUG|13|17||瑪羅亞給耶和華的使者講：「你名叫甚麼，到你的話應驗的時，阮通尊敬你。」
JUG|13|18||耶和華的使者給伊講：「你啥事問我的名，我的名是奇妙的。」
JUG|13|19||瑪羅亞將一隻山羊仔及素祭佇石磐頂來獻互耶和華，使者行奇怪的事；瑪羅亞及伊的某看見，
JUG|13|20||因為火焰對壇頂淐上天的時，耶和華的使者佇壇頂的火焰中也上去。瑪羅亞及伊的某看見，就仆佇地裡。
JUG|13|21||耶和華的使者無閣出現互瑪羅亞及伊的某看見，瑪羅亞才知伊是耶和華的使者。
JUG|13|22||瑪羅亞給伊的某講：「咱的確會死，因為咱有看見上帝。」
JUG|13|23||伊的某就給伊講：「耶和華若欲互咱死，的確無對咱的手接納燒祭及素祭，閣無將諸個一切的事指示咱，此霎也無將這事給咱講。」
JUG|13|24||後來婦仁人生一個子，給伊號名叫參孫。囝仔大漢，耶和華賜福伊。
JUG|13|25||佇瑪哈尼但，就是瑣拉及以實陶的中間，耶和華的神起頭感動伊。
JUG|14|1||參孫落去亭拿，佇亭拿看見一個查某囝仔，就是非利士人的查某子。
JUG|14|2||參孫上去給伊老父老母講：「我佇亭拿看見一個查某囝仔，是非利士人的查某子，願恁給我娶伊來做某。」
JUG|14|3||伊的老父伊的老母給伊講：「佇你兄弟中的查某囝仔，抑是佇咱百姓中，豈無一個查某囝仔，致到你去佇無受割禮的非利士人中娶某啊？」參孫給伊的老父講：「願你給我娶伊，因為伊是我合意的。」
JUG|14|4||總是伊的老父伊的老母呣知此個事是出佇耶和華，因為伊尋機會攻擊非利士。彼時，非利士人管轄以色列。
JUG|14|5||參孫及伊的父母落去亭拿，到亭拿的葡萄園，抵當有一隻獅仔肫哮來倚伊。
JUG|14|6||耶和華的神大大臨到參孫，伊的手無家私，也拆裂伊，親像拆裂山羊仔一樣。伊也無給伊的父母講伊所行的事。
JUG|14|7||伊落去及查某囝仔講話，伊是參孫所合意的；
JUG|14|8||閣有許久，倒轉欲來娶伊，越對路邊欲看死的獅，看見有一巢蜂及蜜佇獅的身屍內，
JUG|14|9||手提蜜去行，愈行愈食；到伊的父母遐，就互怹，怹也食；總是無給伊講此個蜜是對獅的身屍提來的。
JUG|14|10||伊的老父落去到查某囝仔遐。參孫佇遐設筵席，因為平素少年人攏有此號的風俗。
JUG|14|11||怹看見參孫，就導三十個伴來陪伊。
JUG|14|12||參孫給怹講：「我今欲出一個猜互恁，恁佇筵席的七日內，若會猜出意思來給我講，我就欲互恁三十領的幼苧衫，三十套的外衫；
JUG|14|13||恁若bē會給我講，恁就著互我三十領的幼苧衫，三十套的外衫。」怹講：「請出你的猜互阮聽。」
JUG|14|14||伊就給怹講：對食的出食物；對強的出甜。怹三日久猜bē出。
JUG|14|15||到第七日，怹給參孫的某講：「你著漏你的丈夫，互伊用猜的意思給阮講，免得阮用火燒你及你的老父的厝。恁請阮來，是欲搶阮抑呣是？」
JUG|14|16||參孫的某啼哭佇伊的面前講：「你是怨恨我，呣是疼我，因為你出猜互我本國的人，也無給我講明。」伊應伊講：「連我的老父老母都無給伊講，豈通給你講嗎？」
JUG|14|17||佇筵席的七日內，伊啼哭佇伊的丈夫的面前，到第七日就給伊講，因為伊迫伊真殄，伊的某就給伊本國的人講。
JUG|14|18||到第七日，日猶未落的代先，城內的百姓給參孫講：有甚麼比蜜卡甜啊？有甚麼比獅卡強啊？參孫給怹講：恁若呣是用我的牛種仔犁田，我的猜就猜bē出。
JUG|14|19||耶和華的神大大臨到參孫，伊就落去到亞實基倫，刣死怹中間三十人，搶怹，將許個衫互猜著的人。參孫大受氣，就上去怹老父的家。
JUG|14|20||參孫的某就嫁互伊的陪伴，就是參孫用做伊的朋友的。
JUG|15|1||閣有許久，到割麥的時，參孫帶一隻山羊仔去尋伊的某，講：「我欲入房尋我的某。」伊的丈人呣准伊入，
JUG|15|2||丈人講：「我按算你實在怨恨伊，因為按呢我將伊互你的陪伴。伊的小妹豈呣是比伊卡媠嗎？請你娶來替伊！」
JUG|15|3||參孫給怹講：「此擺我傷害非利士人怹無通責罪我。」
JUG|15|4||參孫就去掠三百隻狐狸，閣帶火把，將狐狸尾二隻二隻縛相粘，將火把縛佇二支尾的中間，
JUG|15|5||火把點𤏸，就放狐狸入非利士人猶未收割的五穀，燒伊歸捆的及伊未割的五穀，以及橄欖園攏燒去。
JUG|15|6||非利士人講：「此個事是誰做的啊？」怹講：「是亭拿人的子婿參孫，因為伊的丈人將伊的某互伊的陪伴。」非利士人就上去，用火燒婦仁人及伊的老父。
JUG|15|7||參孫對非利士人講：「恁既然行按呢，我欲對恁報仇才欲息。」
JUG|15|8||參孫就大大拍死怹，身屍相褡(tha̍h)。就落去，踮佇以坦的石頭孔。
JUG|15|9||非利士人上去紮營佇猶大，分散佇利希。
JUG|15|10||猶大人講：「恁啥事上來攻擊阮啊？」怹講：「阮上來是欲捆縛參孫；伊款待阮怎樣，阮也欲按呢款待伊。」
JUG|15|11||對按呢猶大三千人到以坦的石頭孔，對參孫講：「非利士人管轄咱，你呣知嗎？你啥事做此個事互阮啊？」應講：「怹怎樣款待我，我也按呢款待怹。」
JUG|15|12||猶大人給伊講：「阮落來是欲捆縛你，將你交佇非利士人的手。」參孫給怹講：「恁著對我咒誓，恁本身無欲害我。」
JUG|15|13||怹對伊講：「無，只有欲捆縛你交佇怹的手，阮的確無害死你。」就用二條新的索捆縛伊，對石磐帶伊上去。
JUG|15|14||參孫到利希，非利士人抵著就喝。耶和華的神大大臨到伊，伊手裡的索就親像過火燒的麻，所縛伊的索就對伊的手落落去。
JUG|15|15||伊看見驢一支新的嘴䩃骨，就伸手拾伊，用來拍死一千人。
JUG|15|16||參孫講：我用驢的嘴䩃骨拍死人一堆一堆，我用驢的嘴䩃骨拍死一千人。
JUG|15|17||講息，就將手裡的嘴䩃骨㧒擲。彼所在就叫拉末利希。
JUG|15|18||參孫嘴乾到極，就求叫耶和華講：「你既然用你的奴僕的手行即大的拯救，總無我今著嘴乾來死、陷落佇無受割禮的人的手嗎？」
JUG|15|19||上帝就互利希塌窩的所在裂開，有水對遐淐出來。參孫飲了，精神復倒閣活動；對按呢號彼個水泉叫隱哈歌利，彼個水泉到今仔日猶佇利希。
JUG|15|20||當非利士人的時，參孫做以色列的士師二十年。
JUG|16|1||參孫到迦薩，佇遐看見一個妓女，就親近伊。
JUG|16|2||有人給迦薩人講：「參孫到遮！」怹就透暝圍伊，佇城門當等伊，通暝靜靜，講：「到天光早咱就通刣伊。」
JUG|16|3||參孫睏到半暝，佇半暝起來，將城門的門扇、及二支門豎、及門楗，攏拆起來，下佇肩頭裡，夯到希伯崙對面的山頂。
JUG|16|4||後來，參孫佇梭烈山谷戀愛一個查某人，名叫大利拉。
JUG|16|5||非利士人許個首領上去見彼個查某人，對伊講：「你著漏參孫，看伊的大氣力在佇叨落，阮怎樣才會贏伊，通縛來困苦伊。阮就逐人互你一千一百銀。」
JUG|16|6||大利拉給參孫講：「求你給我講，你的大氣力在佇叨落，著怎樣才會縛你困苦你。」
JUG|16|7||參孫應講：「人若用七條猶未乾青的藤仔縛我，我就軟弱親像別人。」
JUG|16|8||對按呢非利士人許個首領提七條猶未乾青的藤仔來，交互婦仁人，伊就用彼個來縛伊。
JUG|16|9||婦仁人已經有埋伏人佇伊的內房。婦仁人講：「參孫啊，非利士人來欲掠你！」參孫就掇斷藤仔，親像掇斷經過火的麻絲一樣。按呢，伊的大氣力人猶原呣知。
JUG|16|10||大利拉給參孫講：「你騙我，對我講白賊。今求你給我講著怎樣才會縛你。」
JUG|16|11||參孫應講：「人若用未曾用的新索縛我，我就軟弱親像別人。」
JUG|16|12||大利拉就用新索縛伊，對伊講：「參孫啊，非利士人來欲掠你！」彼時埋伏的人匿佇內房。參孫就掇斷伊手骨裡的索，親像掇斷一條線。
JUG|16|13||大利拉給參孫講：「你到今猶騙我，對我講白賊。求你給我講，著怎樣才會縛你。」參孫應講：「你若用七股的頭毛，及緯線相及織就會。」
JUG|16|14||婦仁人就用釘釘伊的頭毛，給伊講：「參孫啊，非利士人來欲掠你！」參孫就醒，將布機的釘及緯線做一下拔出來。
JUG|16|15||大利拉給伊講：「你的心無連佇我，怎樣講你疼我？你已經騙我三擺，無給我講，你的氣力在佇叨落。」
JUG|16|16||大利拉日日用話催伊迫伊，致到伊的心鬱悶到欲死。
JUG|16|17||就將伊的心底所囥的攏報伊，給伊講：「永呣曾有剃頭刀到我的頭殼，因為我對母胎就歸上帝做拿細耳人；若給我剃起來，我的氣力就離開我，我就軟弱親像別人。」
JUG|16|18||大利拉看見伊將心底所囥的攏給伊講，就差人叫非利士人的首領，給怹講：「請恁此擺閣上來，因為伊已經將心底所囥的攏給我講。」非利士人的首領上去婦仁人遐，彼個銀帶佇手裡。
JUG|16|19||伊就互參孫睏佇伊的腳頭窩，叫一人來剃伊七股的頭毛。對按呢困苦伊，伊的氣力就離開伊。
JUG|16|20||伊講：「參孫啊，非利士人來欲掠你！」參孫睏就醒，心內講：「我欲親像前幾若擺家己滾開」；總是伊呣知耶和華已經離開伊。
JUG|16|21||非利士人掠伊，挖伊的目睭，帶伊到迦薩，用銅鍊縛伊；伊就佇監裡挨磨。
JUG|16|22||若是伊的頭毛受剃了後，閣漸漸長起來。
JUG|16|23||非利士人許個首領聚集，欲獻大祭互怹的上帝大袞，也欲宴樂，因為怹講：「咱的上帝將咱的對敵參孫交佇咱的手啦。」
JUG|16|24||百姓看見參孫，就謳咾怹的上帝講：「咱的對敵毀咱的地、閣刣死咱多多人的，今咱的上帝已經將伊交佇咱的手。」
JUG|16|25||怹宴樂的時，就講：「叫參孫來，互咱弄𨑨迌。」怹就叫參孫出監，伊就互怹弄𨑨𨑨。怹互伊徛佇二支柱的中間。
JUG|16|26||參孫給牽伊的手的囝仔講：「請你互我摸著托厝的柱，互我倚怹。」
JUG|16|27||彼時厝內男女滿滿，非利士人的眾首領也攏佇遐。厝頂男女約略有三千人看人啲弄參孫𨑨迌。
JUG|16|28||參孫祈禱耶和華講：「主耶和華啊，求你數念我。上帝啊，求你賜我盡此擺的氣力，互我為我二蕊目睭對非利士人做一下報仇。」
JUG|16|29||參孫就攬托彼間厝的二支中柱來倚伊：正手攬一支，倒手攬一支，
JUG|16|30||參孫講：「願我及非利士人相及死！」就盡力屈身，厝就倒，來壓佇許個首領及佇彼內面的眾人。按呢，參孫死的時所害死的比活的時所害死的閣卡多。
JUG|16|31||參孫的兄弟及伊的老父全家攏落來收拾伊，扛上去埋葬佇瑣拉及以實陶的中間，佇伊的老父瑪羅亞的墓地。參孫做以色列的士師二十年。
JUG|17|1||以法蓮山地有一個人名叫米迦。
JUG|17|2||他給老母講：「你彼一千一百銀互人提去，你因為按呢咒詛，閣講互我聽。看啊，此個銀佇我遮，是我提去。」伊的老母講：「願耶和華賜福我的子。」
JUG|17|3||伊就將千一銀還伊的老母。伊的老母講：「我已經對我的手用此個銀，為我的子獻互耶和華，通雕刻一身像，鑄一身像。今我猶原閣交你。」
JUG|17|4||米迦將銀還伊的老母，伊的老母用二百銀互鑄造的人，伊就用彼個做雕刻的偶像，鑄的偶像，下伊佇米迦的厝。
JUG|17|5||此個米迦有上帝的厝，閣製造以弗得及家內許個偶像，行設立的禮，分別伊一個子做伊的祭司。
JUG|17|6||彼時以色列中無王，逐人照伊所看做著的來行。
JUG|17|7||猶大伯利恆有一個少年人，屬猶大族的利未人，伊寄腳佇遐。
JUG|17|8||此人離開猶大伯利恆城，欲尋一個通徛起的所在。行路的時，到以法蓮的山地，米迦的厝。
JUG|17|9||米迦問伊講：「你對叨落來？」伊應講：「我是猶大伯利恆的利未人，欲尋一個通徛起的所在。」
JUG|17|10||米迦給伊講：「你來及我住，做我的老父、做我的祭司。我逐年互你十個銀仔，一付衣裳及你的日食。」利未人就入去。
JUG|17|11||利未人甘願及彼人相及住；米迦看此個少年人親像家己的子。
JUG|17|12||米迦給利未人行設立的禮，少年人就做伊的祭司，來住佇伊的厝。
JUG|17|13||米迦講：「今我知耶和華欲好款待我，因為我有一個利未人做祭司。」
JUG|18|1||彼時，以色列中無王。彼時但的人的支派尋地做業通徛起；因為到彼日，佇以色列支派中怹猶未得著業。
JUG|18|2||但的人對瑣拉及以實陶差本族眾百姓中五個勇士，去偷看彼個地來查考，吩咐怹講：「恁去查考彼個地。」怹來到以法蓮山，入米迦的厝，就歇佇遐。
JUG|18|3||怹近米迦的厝，認著彼個少年利未人的聲音，就入去問伊：「是誰導你來遮？你佇遮做甚麼？你佇遮得著甚麼？」
JUG|18|4||伊講：「米迦款待我按呢按呢，伊有倩我，我做伊的祭司。」
JUG|18|5||怹給伊講：「請你問上帝，互阮知阮所啲行的路，亨通抑無？」
JUG|18|6||祭司給怹講：「恁通平安去，恁所行的路是佇耶和華的面前。」
JUG|18|7||五人就起身，來到拉億，看見遐的百姓安然徛起平安無掛慮，親像西頓人一樣。佇遐無有掌權用甚麼事來攪擾怹；怹離開西頓人遠遠，無及別人往來。
JUG|18|8||五人倒來到瑣拉、以實陶，怹兄弟遐；兄弟問怹講：「恁有甚麼話？」
JUG|18|9||怹應講：「起來，咱上來去攻擊怹！因為阮已經看彼個地，看啊，彼個地真好。恁啥事恬恬？著來去入，得著彼個地做業，呣通延延。
JUG|18|10||恁到遐，欲看安然徛起的百姓，所在也開闊。上帝已經將彼所在交佇恁的手；地上所有的物，彼所在無欠一項。」
JUG|18|11||對按呢但族的六百人，逐個帶軍器，對瑣拉及以實陶進前去，
JUG|18|12||怹上去紮營佇猶大的基列耶琳。所以叫此所在名瑪哈呢但，到今仔日。看啊，這是佇基列耶琳的後面。
JUG|18|13||怹對遐去以法蓮山地，到米迦的厝。
JUG|18|14||從前偷看拉億地的五人給怹的兄弟講：「諸個厝內有以弗得及家內偶像，及雕刻的像鑄的像，恁知嗎？今恁著想看欲怎樣做。」
JUG|18|15||怹就越去遐，到彼個少年的利未人的厝，就是米迦的厝問伊平安。
JUG|18|16||但族許個六百人帶軍器，攏徛佇門口。
JUG|18|17||偷看地的五人就入去，將雕刻的像、以弗得、家內的像、及鑄的像，攏提去。祭司及帶軍器的六百人，相及徛佇門口。
JUG|18|18||彼五人入米迦的厝，提雕刻的偶像、以弗得、家內的偶像，及鑄的像，祭司就問怹講：「恁做甚麼啊？」
JUG|18|19||怹應講：「莫得做聲，用手掩嘴，隨阮來去！做阮的父、做阮的祭司。你做一人的家的祭司卡好？抑是做以色列一支派一族的祭司卡好啊？」
JUG|18|20||祭司心歡喜，就提以弗得及家內的偶像，及雕刻的像，行佇百姓的中間。
JUG|18|21||怹就越轉身離開遐，互囝仔、精牲、貨財做頭前。
JUG|18|22||離開米迦的厝嶄然遠，米迦許個厝邊攏聚集，追趕但的人，喉叫但的人。
JUG|18|23||但的人越頭看問米迦講：「你聚集許個人來是甚麼代誌啊？」
JUG|18|24||伊講：「我所妝的上帝及祭司恁攏帶去，我猶有剩甚麼？怎樣猶問我講『你甚麼代誌』啊？」
JUG|18|25||但的人給伊講：「你呣通互阮聽見你的聲，驚了躁性的人來共恁，致到你及全家攏失落生命。」
JUG|18|26||但的人做怹行。米迦看見怹比伊卡強，就越轉身倒去伊的厝。
JUG|18|27||怹帶米迦所做的及伊所有的祭司到拉億，看見安然無掛慮的百姓，就用刀刣死怹，閣放火燒彼個城，
JUG|18|28||也無人拯救；因為離開西頓真遠，怹閣無及別人往來。彼個城佇彼個倚近伯利合的山谷。
JUG|18|29||但的人閣佇遐起城來徛起，照怹祖公以色列的子但的名，叫彼個城名但；彼個城起頭名叫拉億。
JUG|18|30||但的人就為家己祀彼個雕刻的像。摩西的孫、革舜的子約拿單，及伊的子孫做但的支派的祭司，直到彼地方的人抵著掠的日。
JUG|18|31||上帝的厝佇示羅許個日，但的人為家己祀米迦所做雕刻的像。
JUG|19|1||當以色列無王的時，有寄腳佇以法蓮山地彼旁的一個利未人，娶一個猶大伯利恆的查某囝仔做細姨。
JUG|19|2||細姨行淫背伊的丈夫，離開伊倒去猶大伯利恆，到老父的家，住遐四月日。
JUG|19|3||伊的丈夫起來，帶一個奴僕、二隻驢去趇伊，欲用好話安慰伊導伊倒來。伊就導伊入老父的厝。婦仁人的老父看見，就歡迎伊。
JUG|19|4||伊的丈人，就是查某囝仔的老父，留伊，伊就及伊住三日。怹就相及飲食，踮佇遐。
JUG|19|5||到第四日，怹透早起來伊欲起身去，查某囝仔的老父給子婿講：「請你食淡薄餅做點心，後來才通起身行。」
JUG|19|6||二人就坐落去相及飲食。查某囝仔的老父對彼人講：「請你歡喜閣踮一暝，互你的心快樂。」
JUG|19|7||彼人起來欲起身，伊的丈人強強留伊，伊就閣歇一暝。
JUG|19|8||到第五日，伊透早起來欲起身，查某囝仔的老父給伊講：「請你閣點心，聽候到日斜西。」怹二人就相及食。
JUG|19|9||彼人及伊的細姨及奴僕起來欲起行，伊的丈人，就是查某囝仔的老父，給伊講：「看啊，日欲暗，請你閣歇一暝；日欲落啦，你著歇遮，互你的心快樂。明仔日透早起身倒去恁兜。」
JUG|19|10||彼人呣肯閣歇一暝，就起來起身，到耶布斯的對面（耶布斯就是耶路撒冷。）二隻掛鞍的驢，以及伊的細姨及伊去。
JUG|19|11||行近耶布斯的時，日已經欲落，奴僕給主人講：「來啊，咱呣值著越入耶布斯人此個城歇暝佇遐。」
JUG|19|12||主人講：「咱無欲越入外邦人的城就是無屬以色列人的，卡好咱著過來基比亞」；
JUG|19|13||閣給奴僕講：「來，咱著去諸個所在的一個，來歇佇基比亞，抑是拉瑪。」
JUG|19|14||怹就進前去。將近便雅憫的基比亞，日已經落；
JUG|19|15||怹就越入去欲歇佇基比亞，就入去坐佇城內的街路，因為無人接納怹入厝歇暝。
JUG|19|16||日暗，有一個老人對田裡做工倒來。伊本是以法蓮山地的人，寄腳佇基比亞；總是彼所在的人是便雅憫人。
JUG|19|17||老人抬目看見人客佇城內的街路，就問伊講：「你對叨落來？欲去叨落？」
JUG|19|18||伊應講：「阮對猶大伯利恆來，欲去以法蓮山地彼旁。我本佇遐，過去猶大伯利恆，今我去耶和華的厝，佇遮無人接納我入伊的厝。
JUG|19|19||總是我有草有糧通互驢，也有餅有酒通互本身及你的女婢，及隨你的奴僕的少年人，攏無欠一項。」
JUG|19|20||老人講：「願你平安！你所欠用的是我代，獨獨你呣通佇街路裡過暝。」
JUG|19|21||對按呢導怹到伊的厝，飼伊的驢，怹就洗腳飲食。
JUG|19|22||怹的心抵啲快樂的時，城內許個匪類圍纍伊的厝，直直拍門，對厝主老人講：「你將彼個入你的厝的人帶出來，阮欲及伊交合。」
JUG|19|23||彼個厝主出來怹遐給怹講：「我的兄弟啊，呣通，莫得做此個歹；此人既然入我的厝，恁就莫得做此個見誚的事。
JUG|19|24||我有查某子，猶是在室女，閣有伊的細姨，我導伊出來恁通凌辱伊出在恁的意思款待怹，獨獨對此人恁呣通行此個見誚事。」
JUG|19|25||總是許個人呣聽伊的話。彼人就將伊的細姨牽出去外面交怹，怹就及伊交合，通暝凌辱伊，到早起天欲光的時，才放伊去。
JUG|19|26||天昲光的時，婦仁人來到伊的主人所歇彼個厝門口，就倒佇遐，直到天光。
JUG|19|27||天光早，伊的主人起來開厝的門，出去欲起身，看見彼個婦仁人就是伊的細姨倒佇厝門口，二支手靠佇戶椗裡；
JUG|19|28||就給婦仁人講：「起來，咱欲起身！」總是伊無應。伊就給伊扶佇驢的頂面，起身去伊的本所在。
JUG|19|29||到伊的厝，就用刀將伊的細姨的身屍及骨割做十二塊，差人提去通以色列的全境。
JUG|19|30||見若看見的人攏講：「對以色列人出埃及的日，直到今仔日，未曾按呢行，也無看見。今恁著想，著參詳然後才講。」
JUG|20|1||對按呢以色列眾人對但，到別是巴攏出來，及踮佇基列的人，全會聚集親像一人，佇米斯巴到耶和華的面前。
JUG|20|2||百姓的首領，及以色列眾支派，攏家己來徛佇上帝百姓的會中；抬刀的步兵共四十萬。
JUG|20|3||便雅憫人攏聽見以色列人上到米斯巴。以色列人就講：「此個歹代的情由著給阮講明。」
JUG|20|4||彼個利未人，就是受害死的婦仁人的丈夫，應講：「我及我的細姨到便雅憫的基比亞歇暝。
JUG|20|5||基比亞人起來攻擊我，暝時包圍我歇的厝，想欲害死我，閣強姦我的細姨致到死。
JUG|20|6||我就將我的細姨割歸塊，差人提到以色列得著做業的全地，因為怹佇以色列中行淫亂及見誚事。
JUG|20|7||恁攏總以色列人著打算議論。」
JUG|20|8||眾百姓攏起來親像一人，講：「阮無一人欲去伊的布棚，也無一人欲倒去伊的厝。
JUG|20|9||阮對基比亞人欲按呢行，照所抽的籤去攻擊伊。
JUG|20|10||阮欲佇以色列眾支派中，一百人取十人，一千取一百，一萬取一千，給百姓運糧，互怹到便雅憫的基比亞的時，通照怹佇以色列中所行見誚的事來行佇怹。」
JUG|20|11||對按呢以色列眾人聚集攻擊彼個城，大家聯合親像一人。
JUG|20|12||以色列諸個支派差人，遍遍給便雅憫的支派講：「恁中間所行的甚麼歹啊？
JUG|20|13||今恁著將許個人就是基比亞的匪類交出，阮通互怹死，對以色列中除去彼個歹。」總是便雅憫人呣肯聽怹兄弟以色列人的話。
JUG|20|14||便雅憫人對怹許個城出來，聚集到基比亞，欲及以色列人交戰。
JUG|20|15||彼時便雅憫人對逐個城點出抬刀的，共二萬六千；另外猶有基比亞人點出七百精練的兵。
JUG|20|16||佇眾百姓的中間有七百精鍊的兵，慣練用倒手的，逐個會用索甩石，準準分毫無差。
JUG|20|17||便雅憫人以外，點出以色列人抬刀的，共四十萬，攏是戰士。
JUG|20|18||以色列人就起來，到伯特利問上帝講：「阮中間是誰著代先上去及便雅憫人交戰啊？」耶和華講：「猶大著代先去。」
JUG|20|19||以色列透早起來，紮營攻擊基比亞。
JUG|20|20||以色列人就出來，欲及便雅憫人交戰，以色列人排陣佇基比亞欲攻擊怹。
JUG|20|21||便雅憫人就對基比亞出來，彼日刣死以色列人二萬二千倒佇地裡。
JUG|20|22||以色列人就家己奮勇，猶原佇頭一日排陣的所在閣排陣。
JUG|20|23||以色列人上去，佇耶和華的面前啼哭，到下昏，問耶和華講：「阮著閣上去及阮的兄弟便雅憫人交戰抑呣免？」耶和華講：「著上去攻擊伊。」
JUG|20|24||第二日，以色列人就進前去攻擊便雅憫人。
JUG|20|25||便雅憫人也佇第二日對基比亞出來，攻擊怹，閣刣死以色列人一萬八千人倒佇地裡，攏是抬刀的。
JUG|20|26||以色列人及眾百姓攏上去到伯特利，佇遐坐佇耶和華的面前啼哭，彼日禁食到日暗；閣佇耶和華的面前獻燒祭及平安祭。
JUG|20|27||彼時，上帝的約櫃佇遐；亞倫的孫、以利亞撒的子非尼哈彼時徛佇伊的面前。
JUG|20|28||以色列人問耶和華講：「我著出去及我的兄弟便雅憫人交戰嗎？抑是著息啊？」耶和華講：「你著上去，因為明仔日我欲將怹交佇你的手。」
JUG|20|29||以色列人就埋伏兵佇基比亞的四圍。
JUG|20|30||第三日，以色列人閣上去攻擊便雅憫人，排列隊伍佇基比亞，及前二擺一樣。
JUG|20|31||便雅憫人就出去抵敵百姓，就受引誘離開城；怹親像前二擺，佇田裡起手刣死以色列人約略三十個；佇大路頂許個條路，一條𥦁伯特利，一條𥦁基比亞。
JUG|20|32||便雅憫人講：「怹猶原刣輸佇咱的面前。」以色列人講：「咱著逃走，引誘怹離開城到大路。」
JUG|20|33||以色列眾人攏對伊的所在起來，排列隊伍佇巴力他瑪，以色列埋伏的兵對怹的所在就是馬利迦巴衝出來。
JUG|20|34||通以色列有一萬精練的兵，進前來攻擊基比亞，交戰的勢面真猛烈；總是便雅憫人呣知災禍到啦。
JUG|20|35||耶和華拍便雅憫佇以色列的面前。彼日，以色列人刣死便雅憫二萬五千一百人，攏是抬刀的。
JUG|20|36||便雅憫人才知怹的受拍。因為以色列人退讓便雅憫人，是為著怹倚靠所設佇基比亞的伏兵。
JUG|20|37||埋伏的兵緊緊竄入基比亞，埋伏的兵進前用刀刣死通城的人。
JUG|20|38||以色列人及伏兵有代先約一個記號，就是互火熏對城內淐起來。
JUG|20|39||以色列人當交戰的時越轉身，便雅憫人起手刣死以色列人，約略三十個，就講：「怹猶原親像前擺刣輸佇咱的面前。」
JUG|20|40||當火焰親像煙柱對城中淐上去的時，便雅憫人越頭看，看見通城的火熏抵天。
JUG|20|41||以色列人閣越轉身，便雅憫人就真卬愕，因為看見災禍到啦。
JUG|20|42||所以怹佇以色列人的面前越轉身向曠野的路逃走；總是追趇怹真倚。對許個城出來的，怹攏刣怹佇彼中間。
JUG|20|43||怹圍困便雅憫人，追趇怹，佇怹歇腳的所在、睭踏怹，到基比亞的對面向日出的所在。
JUG|20|44||便雅憫人死的有一萬八千，諸個攏是勇士。
JUG|20|45||其餘的人越轉身走去曠野，到臨門的石磐。以色列人佇大路裡收拾怹五千人，親像拾麥屑一樣，閣追趇怹到基頓刣死怹二千人。
JUG|20|46||彼日便雅憫人死的共二萬五千人，許個攏是抬刀的勇士。
JUG|20|47||獨獨六百人，越轉身走去曠野，到臨門的石磐，就踮佇臨門的石磐四月日。
JUG|20|48||以色列人閣越轉攻擊便雅憫人，用刀拍死諸個城中的人及精牲，以及一切所抵著的，閣一切所到的城攏用火燒。
JUG|21|1||以色列人佇米斯巴曾咒誓講：「阮中間無一人欲用查某子嫁互便雅憫人。」
JUG|21|2||百姓來到伯特利，佇遐坐佇上帝的面前到下昏，出聲大啼哭，
JUG|21|3||講：「耶和華──以色列的上帝啊，今仔日佇以色列中減一支派，以色列中啥事有此個事啊？」
JUG|21|4||隔日天光早，百姓起來，佇遐起一座壇，獻燒祭及平安祭。
JUG|21|5||以色列人講：「佇以色列眾支派中，是誰無及會眾上去耶和華遐？」因為怹大咒誓講，見若無上米斯巴到耶和華的面前的，著互伊死。
JUG|21|6||以色列人為著怹的兄弟便雅憫人退悔，講：「今仔日以色列中絕一支派啦。
JUG|21|7||咱已經指耶和華來咒誓，無欲用查某子嫁怹，今就怹所剩的人，咱欲對叨落互怹有某啊？」
JUG|21|8||閣講：「以色列諸個支派中叨落一個無上米斯巴到耶和華遐？」怹就查出基列雅比無一人到營內會眾遐；
JUG|21|9||因為點算百姓的時，許個徛起佇基列雅比的人無一個佇遐。
JUG|21|10||會眾就差一萬二千大力的勇士，吩咐怹講：「恁去用刀刣死徛起佇基列雅比的人以及婦仁人囝仔。
JUG|21|11||恁所著行的就是按呢：著將一切的查甫人及許個曾及查甫人同房的查某人一盡刣死。」
JUG|21|12||怹佇基列雅比人的中間，抵著四百個未及查甫人同房的在室女，就帶到迦南地示羅的軍營。
JUG|21|13||全會差人給臨門石磐的便雅憫人講，用和平的話報怹。
JUG|21|14||彼時便雅憫人倒來，以色列人就將所留互伊活基列雅比的查某囝仔嫁互怹，猶久無夠額。
JUG|21|15||百姓為著便雅憫人就退悔，因為耶和華互以色列支派缺一角。
JUG|21|16||會中的長老講：「便雅憫中的婦女已經剿滅，今就怹所剩的人咱欲對叨落互怹有某啊？」
JUG|21|17||閣講：「便雅憫逃走的人猶原著有業互怹，免得以色列中絕一支派。
JUG|21|18||總是咱bē會將家己的查某囝仔互怹做某；因為以色列人曾咒誓講，用查某子嫁互便雅憫人的，著受咒詛。」
JUG|21|19||怹閣講：「佇利波拿的南勢，伯特利的北勢，就是對伯特利去示劍大路東勢的示羅，逐年有耶和華的節期」；
JUG|21|20||就吩咐便雅憫人講：「恁著去，匿佇葡萄園中。
JUG|21|21||若看見示羅的查某囝仔出來跳舞，恁著對葡萄園出來，佇示羅的女子中逐人搶一個做某，倒去便雅憫地。
JUG|21|22||怹的父兄若來對阮告訴，阮欲對怹講：『請恁帶著阮，來恩典怹，因為前交戰的時無留查某囝仔互怹逐人做某。今也呣是恁互怹；若是恁就有罪。』」
JUG|21|23||便雅憫人就照按呢行，照怹的人額對跳舞的查某囝仔中所掠的娶怹做某，就倒去怹本地，閣起城來徛起遐。
JUG|21|24||彼時以色列人離開遐，逐人倒去怹的支派、伊的宗族、對遐出來逐人倒去怹本地。
JUG|21|25||當彼時，以色列中無王，逐人照伊所看做著的來行。
RUT|1|1||當士師辦政事的時，彼個地抵著飢荒。佇猶大伯利恆，有一個人及伊的某二個子出外去摩押地。
RUT|1|2||彼人名叫以利米勒，伊的某名叫拿俄米；伊二個子，名瑪倫、基連，攏是猶大伯利恆的以法他人。怹到摩押地，就佇遐徛起。
RUT|1|3||後來拿俄米的丈夫以利米勒死，放伊及伊二個子。
RUT|1|4||二個子娶摩押的查某子做某，一個名叫俄珥巴，一個名叫路得，踮佇遐約略十年。
RUT|1|5||瑪倫及基連二人也死，剩彼個婦仁人無丈夫，也無子。
RUT|1|6||伊就及二個媳婦起來，欲對摩押地倒去；因為伊佇摩押地聽見耶和華眷顧伊的百姓，賞賜怹米糧。
RUT|1|7||伊就對伊徛起的所在出去，二個媳婦及伊去，怹行路欲倒去猶大地。
RUT|1|8||拿俄米給二個媳婦講：「恁去啊，逐個倒去老母的厝。願耶和華好款待恁，親像恁款待已經死的人及我一樣！
RUT|1|9||願耶和華賞賜恁逐人佇丈夫的家得著平安！」就及怹唚嘴。怹就出聲啼哭，
RUT|1|10||給伊講：「呣啊，阮欲及你相及倒去你的百姓遐。」
RUT|1|11||拿俄米講：「我的查某子啊，倒去啊！啥事欲及我去啊？我猶會懷胎生子做恁的丈夫嗎？
RUT|1|12||我的查某子啊，倒去啊，去啊！我已經年老，bē會閣有丈夫；我若講，我猶有向望，我今暝若有丈夫也會生子，
RUT|1|13||恁豈會聽候怹大漢嗎？恁豈會家己守無嫁人嗎？我的查某子啊，莫得按呢。我為著恁盡在憂苦，因為耶和華伸手攻擊我。」
RUT|1|14||怹閣出聲哭，俄珥巴及乾家唚嘴，獨獨路得及伊放bē離。
RUT|1|15||伊講：「看啊，你的同姒已經倒去伊的百姓伊的上帝遐，你也著隨你的同姒倒去！」
RUT|1|16||路得講：「莫得勸我離開你，倒去無隨你。因為你去遐，我也欲去遐；你歇佇遐，我也欲歇遐；你的百姓欲做我的百姓，你的上帝也欲做我的上帝。
RUT|1|17||你死佇遐，我也死佇遐，埋葬佇遐。除死以外若有甚麼互你我相離！願耶和華加倍責罰我。」
RUT|1|18||伊看見伊決意欲及伊去，就無閣對伊講起。
RUT|1|19||對按呢二人相及行，來到伯利恆。怹到伯利恆，通城為著怹攏泏起來。許個婦仁人講：「這是拿俄米嗎？」
RUT|1|20||伊應講：「莫得叫我拿俄米，著叫我瑪拉，因為全能者款待我真艱苦。
RUT|1|21||我出去的時滿足，耶和華互我空空倒來。耶和華已經責備我來證明我，全能者已經苦楚我。恁啥事叫我拿俄米啊？」
RUT|1|22||按呢拿俄米倒來，伊的媳婦摩押的查某子路得，對摩押地倒來的也及伊來，怹到伯利恆抵仔是起手割大麥的時。
RUT|2|1||拿俄米有伊的丈夫的親人就是以利米勒的該親，有一人名叫波阿斯，是大好額的人。
RUT|2|2||摩押的查某子路得給拿俄米講：「互我去園裡，我若得著恩典，佇甚麼人的面前就通佇彼人的後面拾麥屑。」伊給伊講：「我的查某子啊，做你去。」
RUT|2|3||伊就去，已經到，就隨割麥的人佇園裡拾麥屑。伊湊巧到以利米勒的該親波阿斯的一區園。
RUT|2|4||波阿斯對伯利恆來，對割麥的人講：「願耶和華及恁佇啲！」怹應講：「願耶和華賜福你！」
RUT|2|5||波阿斯問伊所派割麥的頭人講：「彼個是甚麼人的查某子？」
RUT|2|6||割麥的頭人應講：「此個是摩押的查某子，及拿俄米對摩押地倒來的。
RUT|2|7||伊講：『請你准我拾麥屑，佇割麥者的後面佇歸捆中拾伊。』伊就來，對早起到今，定定住遮，只有歇佇厝內霎仔久。」
RUT|2|8||波阿斯給路得講：「我的查某子啊，你著聽，莫得去別區園拾麥屑，也莫得離開遮，著按呢及我諸個女婢做陣。
RUT|2|9||你著看怹佇叨落一區啲收割，就隨怹去。我豈無吩咐許個少年人呣通摸著你；你若嘴乾，就去許個器具遐飲少年人所汲的。」
RUT|2|10||伊就仆佇地裡拜伊，給伊講：「我是外國人，怎樣會得著恩典佇你的面前，按呢看顧我啊？」
RUT|2|11||波阿斯應講：「對你的丈夫死了後，見你款待乾家的事，閣你離開父母及你出世的所在，來到你平素呣識的百姓遮，人攏有給我講明啦。
RUT|2|12||願耶和華報答你的所做。你來歇佇耶和華──以色列上帝的翅下，願你得著伊的大賞賜。」
RUT|2|13||伊講：「我的主啊，願我得著恩典佇你的面前。我雖然bē比得你的女婢的一個，你猶久安慰我對你的女婢講好話。」
RUT|2|14||食的時，波阿斯給伊講：「你來遮食餅，用你彼塊搵醋。」伊就坐佇割麥的人的邊頭；怹提烘的麥穗互伊。伊食飽，猶有剩。
RUT|2|15||伊起來去拾麥屑，波阿斯吩咐少年人講：「伊就若佇歸捆的中間拾麥屑，也著容允伊，呣通互伊見誚；
RUT|2|16||也著對歸捆的抽淡薄，放佇地裡互伊拾，呣通喝伊。」
RUT|2|17||按呢，佇園裡拾麥屑，到下昏，就拍伊所拾的，約略一伊法的大麥。
RUT|2|18||伊帶伊所拾的入城互伊的乾家看，也將伊食飽所剩的提出來互伊。
RUT|2|19||乾家問伊講：「你今仔日佇叨落拾麥屑，佇叨落做工啊？願彼個看顧你的得著福氣。」伊就給乾家講伊佇叨落做工，講：「今仔日我做工佇遐彼人名叫波阿斯。」
RUT|2|20||拿俄米給伊的媳婦講：「願伊得著耶和華賜福，就是施恩互活人死人無息的。」拿俄米閣講：「彼人是咱的親人，是咱該親的一個通贖回咱的產業。」
RUT|2|21||摩押的查某子路得講：「伊也有給我講：『你著跟隨我許個少年人，直到怹給我收割明白。』」
RUT|2|22||拿俄米給伊的媳婦路得講：「我的查某子啊，你及伊的女婢出去，是好，無互人看見你佇別人的園。」
RUT|2|23||對按呢伊及波阿斯的女婢做陣拾麥屑，到大麥小麥收明白。伊猶原及乾家相及住。
RUT|3|1||伊的乾家拿俄米給伊講：「我的查某子啊，我豈呣著給你尋一個安身的所在，互你享福嗎？
RUT|3|2||你及伊的女婢做陣的波阿斯，伊豈呣是咱的該親嗎？看啊，伊今暝簸大麥佇五穀場；
RUT|3|3||你著洗身軀抹油，換衫，落去到五穀場，總是呣通互彼人認著你。聽候伊飲食明白，
RUT|3|4||到伊倒啲的時，你著斟酌看伊倒的所在，就入去掀伊的腳所蓋的，倒佇遐，伊欲給你講，你所著行的。」
RUT|3|5||伊就講：「你所吩咐的，我攏欲行伊。」
RUT|3|6||伊就落去到五穀場，攏照伊的乾家所吩咐的行。
RUT|3|7||波阿斯飲食明白，心歡喜，就去倒佇麥堆的邊頭。伊就跕腳入去掀開伊的腳所蓋的，倒佇遐。
RUT|3|8||到半暝，彼人著驚，翻身，無拍算有查某囝仔倒佇伊的腳遐。
RUT|3|9||伊就講：「你甚麼人？」應講：「我是你的女婢路得。請你用你的衫仔裾來蓋你的女婢，因為你是我的該親。」
RUT|3|10||伊講：「我的查某子啊，願你得著耶和華賜福。你此路尾的恩情比前的卡大；因為少年人無論喪鄉好額，你攏無隨伊。
RUT|3|11||我的查某子啊，今你呣免驚，見若你所講的，我欲給你行；因為我本城的百姓攏知你是好德行的女子。
RUT|3|12||我實在是你的該親的一個，總是猶有一個比我閣卡親。
RUT|3|13||你今暝歇遮，明仔早起伊若肯給你盡該親的本份，就好，互伊盡該親的本份。伊若呣肯給你盡該親的本份，我指永活的耶和華來咒誓，我欲給你盡該親的本份，你通倒遮到天光。」
RUT|3|14||伊就倒佇伊的腳下到天光，bē認得人的時就起來。波阿斯講：「呣通互人知有查某囝仔到五穀場裡」；
RUT|3|15||閣講：「你提你所穿的外衫，用手牽伊。」伊就牽伊，彼人就量大麥六下，互伊背去，伊就入城。
RUT|3|16||伊到伊的乾家遐，乾家講：「我的查某子啊，你今怎樣啊？」伊就將彼人對伊所行的攏給伊講，
RUT|3|17||閣講：「彼人用諸個大麥六下互我，給我講：『你呣通空手倒去恁乾家遐。』」
RUT|3|18||伊就講：「我的查某子啊，你通安心坐啲，聽候知這事怎樣成，因為彼人今仔日無做成此個事的確無息。」
RUT|4|1||波阿斯上到城門，坐佇遐，抵當波阿斯所講彼個該親的對遐過。伊就對伊講：「某人啊，請你越來遮坐。」伊就越去坐。
RUT|4|2||波阿斯閣對本城的長老中叫十人來，給怹講：「請恁坐踮遮。」怹就坐。
RUT|4|3||波阿斯對彼個至親的講：「對摩押地倒來的拿俄米，今賣伊彼份的園是本屬咱的兄以利米勒的；
RUT|4|4||我意思欲通知你講，著佇諸個坐啲的人的面前及我的百姓的長老的面前，買伊。你若欲贖，就贖伊，若呣贖伊，就明明講互我知，因為你以外無別人通贖伊，第二就是我。」伊應講：「我欲贖伊。」
RUT|4|5||波阿斯講：「你對拿俄米的手買彼份園的日，也著對死人的某摩押的查某子路得買伊，來建立死人的名佇伊的業。」
RUT|4|6||彼個至親的講：「我bē會為家己贖伊，驚了我礙著家己的業。我贖業的權你通為家己掌伊，因為我bē會贖伊。」
RUT|4|7||前，佇以色列中欲決定甚麼事，或是贖回，或是交換，此人著褪鞋互彼人。以色列人攏用此個做證據的例。
RUT|4|8||彼個至親對波阿斯講：「你為家己買伊！」伊就褪家己的鞋。
RUT|4|9||波阿斯給長老及眾百姓講：「恁今仔日做干證，見若屬以利米勒見若屬基連、瑪倫的，我攏對拿俄米的手買來；
RUT|4|10||閣買瑪倫的某摩押的查某子路得做我的某，通建立死人的名佇伊的業，互死人的名無絕佇伊的兄弟中及伊的本城。恁今仔日做干證。」
RUT|4|11||佇城門啲坐許個眾百姓及長老講：「阮做干證。願耶和華互入你的家的婦仁人，親像建立以色列家拉結、利亞二人一樣。閣願你佇以法他做豪傑，佇伯利恆做有名聲的。
RUT|4|12||也願你的家對耶和華用此個查某子所欲賞賜你的後裔，成做親像法勒斯的家就是他瑪給猶大所生的。」
RUT|4|13||對按呢，波阿斯娶路得做某，已經及伊同房。耶和華互伊懷孕生一個子。
RUT|4|14||許個婦仁人對拿俄米講：「耶和華是應該謳咾的！因為伊今仔日無放拺你，致到你無至親的人。願此個囝仔佇以色列中得著名聲。
RUT|4|15||伊欲復倒你的精英，奉養你的年老，因為生伊者就是你彼個疼你的媳婦。對佇你比七個子猶卡好的！」
RUT|4|16||拿俄米抱彼個囝仔下佇伊的胸前，育伊親像老母。
RUT|4|17||厝邊許個婦仁人就給伊號名講：「拿俄米有得著囝仔啦！」就叫伊的名俄備得。伊是耶西的老父，耶西是大衛的老父。
RUT|4|18||法勒斯的後裔記佇下底：法勒斯生希斯崙；
RUT|4|19||希斯崙生蘭；蘭生亞米拿達；
RUT|4|20||亞米拿達生拿順；拿順生撒門；
RUT|4|21||撒門生波阿斯；波阿斯生俄備得；
RUT|4|22||俄備得生耶西；耶西生大衛。
1SM|1|1||以法蓮山地的拉瑪瑣非有一個以法蓮人，名叫以利加拿，是蘇弗的元孫，託戶的曾孫，以利戶的孫，耶羅罕的子。
1SM|1|2||伊有二個某：一個名哈拿，一個名毗尼拿。毗尼拿有子兒，哈拿無子兒。
1SM|1|3||此人逐年對伊的本城上去到示羅，欲敬拜也欲祭祀萬軍的耶和華；以利二個子何弗尼、非尼哈佇遐做耶和華的祭司。
1SM|1|4||以利加拿獻祭的日，分祭肉互伊的某毗尼拿及伊的子查某子；
1SM|1|5||總是分互哈拿的是雙份，因為伊疼哈拿。若是耶和華關密伊的胎。
1SM|1|6||及伊做對頭的毗尼拿大大激伊，欲互伊憂悶，因為耶和華關密伊的胎。
1SM|1|7||伊上到耶和華的厝的時，以利加拿年年按呢行；毗尼拿猶原激伊，伊就啼哭續呣食。
1SM|1|8||伊的丈夫以利加拿給伊講：「哈拿啊，你啥事啼哭，啥事呣食，啥事心憂悶啊？我對佇你豈無比十個子卡好嗎？」
1SM|1|9||怹佇示羅飲食了後，哈拿就起來。祭司以利佇耶和華殿的門豎邊，坐佇伊的位。
1SM|1|10||哈拿的心內憂苦，祈禱耶和華，來大啼哭，
1SM|1|11||下願講：「萬軍的耶和華啊，你若果然垂落看顧你的女婢的艱難，閣數念我無bē記得你的女婢，賞賜你的女婢生查甫子，我欲互伊歸佇耶和華到一世人，剃頭刀無到伊的頭殼。」
1SM|1|12||哈拿佇耶和華的面前直直祈禱的時，以利注目看伊的嘴。（
1SM|1|13||今哈拿心內靜靜求，只有嘴唇振動，無聽見聲，所以以利掠做伊是酒醉。）
1SM|1|14||以利給伊講：「你欲醉到底時啊？你呣通閣飲酒。」
1SM|1|15||哈拿應講：「我的主啊，呣是按呢。我是心內憂苦的婦仁人，薄酒厚酒我攏無飲，獨獨佇耶和華的面前吐出心情。
1SM|1|16||莫得掠你的女婢做歹德行的婦女。因為我到今對我的大憂悶，受激氣來講。」
1SM|1|17||以利應伊講：「你通平安倒去。願以色列的上帝允准你所對伊求的！」
1SM|1|18||哈拿講：「願你的女婢得著恩佇你的面前。」婦仁人就倒去來飲食，就無閣再帶憂容。
1SM|1|19||隔日，怹早早起來，佇耶和華的面前敬拜，就倒去拉瑪。到伊的家，以利加拿及某哈拿同房，耶和華數念哈拿，
1SM|1|20||哈拿就懷孕。到時，就生一個子，給伊號名叫撒母耳，講：「這是我對耶和華求的。」
1SM|1|21||彼人以利加拿及伊的通家攏上去，欲用逐年的祭祀，及伊所下的願獻互耶和華。
1SM|1|22||總是哈拿無上去，給伊的丈夫講：「聽候囝仔斷奶，我就帶伊上去互伊朝見耶和華，永遠踮佇遐。」
1SM|1|23||伊的丈夫以利加拿給伊講：「照你所看做好的來行！通聽候囝仔斷奶。總是願耶和華應驗伊的話。」對按呢婦仁人佇家內育子，到斷奶；
1SM|1|24||已經給伊斷奶，就導伊相及上示羅，到耶和華的厝；閣帶三隻牛牨，一伊法幼的麵粉，一皮袋酒。（彼時，囝仔猶細漢。）
1SM|1|25||怹刣一隻牛牨，就導囝仔到以利的面前。
1SM|1|26||婦仁人講：「我的主啊，我指你的活命來咒誓，我的主啊，前徛佇你遮祈求耶和華的彼個婦仁人，就是我。
1SM|1|27||我求愛得著此個囝仔；耶和華已經賞賜我所對伊求的。
1SM|1|28||所以，我用此個囝仔還耶和華，伊一世人還耶和華。」就佇遐敬拜耶和華。
1SM|2|1||哈拿祈禱講：我的心因為耶和華來快樂；我的角因為耶和華來抬高。我向對敵敢講大話；因為我為著你的拯救來歡喜。
1SM|2|2||無有聖者親像耶和華；你以外無別個，也無石磐親像咱的上帝。
1SM|2|3||恁呣通自誇講驕傲的話，也呣通互濫糝的話出你的嘴；因為耶和華是智識的上帝，人的行做互伊批評。
1SM|2|4||勇士的弓已經遏折；著觸的人用氣力縖腰。
1SM|2|5||飽足的，互人倩來趁食；枵的，無閣枵。bē生育的，生七個子；有多多子的，反轉衰弱。
1SM|2|6||耶和華互人死，也互人活，互人落陰間，也互人起來。
1SM|2|7||耶和華互人喪鄉，也互人好額，互人降低，也互人升高。
1SM|2|8||伊對塵埃升高喪鄉人，對糞埽堆高升欠缺的人，互怹及首領相及坐，續接榮光的座位。因為地的柱屬佇耶和華；伊將世界安置佇彼頂面。
1SM|2|9||伊欲保守伊聖者的腳，互歹人佇黑暗中靜寂寂；因為人倚靠氣力bē會卡贏。
1SM|2|10||及耶和華相爭的，欲受拍碎；伊欲對天用雷拍伊，耶和華欲審判地的極頭，賞賜氣力互伊的王，舉起伊受抹油者的角。
1SM|2|11||以利加拿倒去拉瑪到伊的家。彼個囝仔佇祭司以利的面前服事耶和華。
1SM|2|12||以利許個子是匪類，呣識耶和華。
1SM|2|13||祭司佇百姓的例就是：見若人獻祭，啲煮肉的時，祭司的奴僕就來，手抬三爪(saⁿ-jiáu)的叉(chhe)，
1SM|2|14||用叉插入鉢(poah)，抑是鼎(tiáⁿ)，抑是鐵銚(thih-tiō)，抑是鍋(e)，見若所叉出來的肉，祭司攏提做家己的。怹佇示羅親像按呢款待見若來遐的以色列人。
1SM|2|15||閣佇未燒油膋的代先，祭司的奴僕就來給獻祭的人講：「你著用肉互祭司，通煏。因為伊呣愛你過煮的肉，是愛生的。」
1SM|2|16||彼人若對伊講：「欲代先燒油，然後通照你的心所愛提去。」伊就講：「呣啊，此霎著互我；若呣，我欲強強提去。」
1SM|2|17||按呢，許個少年人的罪佇耶和華的面前真重，因為人厭惡耶和華的祭祀。
1SM|2|18||彼時，撒母耳猶細漢，穿幼苧布的以弗得，佇耶和華的面前服事。
1SM|2|19||閣伊的老母逐年給伊做一領細領的長衫，及伊的丈夫上來獻年祭的時帶來互伊。
1SM|2|20||以利給以利加拿及伊的某祝福，講：「願耶和華對此個婦仁人閣賞賜你後裔，來替所還互耶和華的。」怹就倒去本所在。
1SM|2|21||耶和華看顧哈拿，伊就懷孕生三個子，二個查某子。囝仔撒母耳也佇耶和華的面前漸漸大漢。
1SM|2|22||以利真老，聽見伊的子對以色列眾人所行一切的事，閣聽見怹及會幕門前做工的婦仁人私通，
1SM|2|23||伊就給怹講：「恁啥事行諸個事啊？我對諸個眾百姓聽見恁的歹所行。
1SM|2|24||我的子啊，呣通按呢！因為我所聽見的風聲是呣好，恁互耶和華的百姓犯罪。
1SM|2|25||人若得罪人，上帝審判伊；人若得罪耶和華，是誰替伊祈禱？」若是怹呣聽老父的話，因為耶和華存意欲刣怹。
1SM|2|26||囝仔撒母耳漸漸大漢，得著耶和華及人愈疼伊。
1SM|2|27||有上帝的奴僕來見以利，對伊講：「耶和華按呢講：『你的祖公的家前佇埃及法老的家做奴僕的時，我豈無對伊出現嗎？
1SM|2|28||我豈無對以色列眾支派，揀伊做我的祭司，佇我的壇頂獻祭，燒香，穿以弗得佇我的面前，以色列族所獻的火祭我豈無攏互伊的祖公的家嗎？
1SM|2|29||我所命令的祭祀禮物佇我徛起的所在的，恁啥事睭踏伊，尊重你的子卡過頭尊重我，用我的百姓以色列所獻上好的禮物來家己肥啊？』
1SM|2|30||所以，耶和華──以色列的上帝講：『我實在曾講，你的家你的老父的家欲永遠行佇我的面前；總是今耶和華講，我決斷呣按呢。因為尊重我的，我欲尊重伊；藐視我的，伊欲受看輕。
1SM|2|31||看啊，日子欲到，我欲斬斷你的手骨及你的父的家的手骨，互你的家中無一個老人。
1SM|2|32||佇上帝互以色列人享福的時，你欲看見我的厝的衰敗。佇你的家中欲永遠無一個老人。
1SM|2|33||屬佇你的人我無對我的壇剿滅的；欲拍歹你的目睭、憂傷你的心。你家中所閣生的人攏欲中年就死。
1SM|2|34||你二個子何弗尼、非尼哈所抵著的欲做你的兆頭：怹二人欲同一日死。
1SM|2|35||我欲為家己立一個盡忠的祭司；伊欲照我的心我的意來行。我欲為伊建立堅固的家；伊欲永遠行佇我所抹油者的面前。
1SM|2|36||你的家所剩的人攏欲來跪拜伊，求一個銀，一個餅，講：求你互我當祭司職的一個，互我通得著淡薄餅來食。』」
1SM|3|1||囝仔撒母耳佇以利的面前服事耶和華。當許個日，耶和華的話真稀罕，無常常有啟示。
1SM|3|2||一日，以利睏佇家己的所在；伊的目睭已經霧，看bē明。
1SM|3|3||上帝的燈猶未熄，撒母耳已經佇耶和華的殿，佇上帝的約櫃遐啲睏。
1SM|3|4||耶和華叫撒母耳。伊應講：「我佇遮！」
1SM|3|5||就走到以利遐，講：「我佇遮，因為你叫我。」以利講：「我無叫你，你倒去睏。」伊就去睏。
1SM|3|6||耶和華閣叫撒母耳。撒母耳起來，去以利遐，講：「我佇遮，因為你叫我。」伊應講：「我的子啊，我無叫你，通閣去睏。」
1SM|3|7||彼時撒母耳猶未識耶和華，耶和華的話未有啟示伊。
1SM|3|8||耶和華第三擺叫撒母耳。撒母耳起來，去以利遐，講：「我佇遮，因為你叫我。」以利才知是耶和華叫囝仔。
1SM|3|9||對按呢以利給撒母耳講：「你閣去睏；伊若閣叫你，你就講：『耶和華啊，請你講，你的奴僕聽！』」撒母耳就去，睏佇伊的所在。
1SM|3|10||耶和華閣來徛啲，親像前幾若擺叫：「撒母耳啊！撒母耳啊！」撒母耳應講：「請講，你的奴僕啲聽！」
1SM|3|11||耶和華給撒母耳講：「看啊，我佇以色列中欲行一項事，互聽見的人二個耳孔欲抖起來。
1SM|3|12||我論以利的家所講的，到彼日，頭到尾我欲應驗佇伊。
1SM|3|13||我曾給伊講我欲為著伊所知的罪永遠審判伊的家，因為伊的子家己招咒詛，伊也無禁止怹。
1SM|3|14||所以我有對以利的家咒誓講：『以利的家的罪過，雖然祭祀禮物，永遠bē會贖回。』」
1SM|3|15||撒母耳睏到天光，就開耶和華的殿門，撒母耳呣敢將異象給以利講。
1SM|3|16||以利叫撒母耳講：「我的子撒母耳啊！」
1SM|3|17||伊應講：「我佇遮！」以利講：「耶和華對你講甚麼？求你呣通隱瞞佇我；若將伊所給你講的對我隱密一句，願上帝加倍責罰你。」
1SM|3|18||撒母耳就將許個話攏給伊講，也無對伊隱瞞。以利講：「是耶和華，願伊照伊所看做好的來行。」
1SM|3|19||撒母耳漸漸大漢，耶和華及伊佇啲，互伊所講的無一句無應驗。
1SM|3|20||對但到別是巴所有的以色列人攏知撒母耳受設立做耶和華的先知。
1SM|3|21||耶和華閣佇示羅顯現；因為耶和華用耶和華的話佇示羅顯明佇撒母耳，撒母耳的話遍傳佇以色列眾人。
1SM|4|1||以色列人出去欲及非利士人交戰，紮營近佇以便以謝；非利士人紮營佇亞弗。
1SM|4|2||非利士人排陣攻擊以色列人。交戰的時，以色列人刣輸佇非利士人的面前；非利士人佇平洋刣死怹的軍兵約略四千人。
1SM|4|3||百姓倒來到營內，以色列的長老講：「耶和華今仔日啥事互咱刣輸佇非利士人的面前啊？咱呣值著扛耶和華的約櫃對示羅來咱遮，互伊佇咱中間通救咱脫離咱的對敵的手。」
1SM|4|4||百姓就差人到示羅，對遐扛坐佇𠼻𡀔兵的中間萬軍的耶和華的約櫃來。以利二個子何弗尼、非尼哈及上帝的約櫃佇遐。
1SM|4|5||耶和華的約櫃到營中，以色列眾人就大聲喝，地續會應聲。
1SM|4|6||非利士人聽見大聲啲喝的聲音，就講：「佇希伯來的營按呢大聲喝，是甚麼緣故？」後來就知耶和華的約櫃到營中。
1SM|4|7||非利士人就驚惶，講：「有上帝到怹的營中」；閣講：「咱有災禍啦！平素呣曾有此個事。
1SM|4|8||咱有災禍啦！是誰會救咱脫離諸個大權能的上帝的手啊？前佇曠野用逐樣的災禍拍埃及人的，就是諸個上帝。
1SM|4|9||非利士人啊，恁著勇敢，著做大丈夫，免得恁服事希伯來人，親像怹服事恁一樣。恁著做大丈夫，及怹交戰。」
1SM|4|10||非利士人就交戰，以色列人刣輸，逐個走倒去怹的布棚，刣死真多，以色列的步兵死三萬人。
1SM|4|11||上帝的約櫃互怹搶去，以利二個子何弗尼、非尼哈也死。
1SM|4|12||有一個便雅憫人對戰陣走來，衫拆裂，頭殼摻土粉，像彼日到示羅。
1SM|4|13||伊到的時，抵當以利佇路邊坐佇伊的位啲瞭望，因為伊的心為著上帝的約櫃來掛慮。彼人入城報消息，通城的人就攏喉叫。
1SM|4|14||以利聽見喉叫的聲就問講：此個嘩嘩哮的聲是甚麼緣故啊？」彼人趕緊來報以利。
1SM|4|15||彼時以利九十八歲，目睭柴柴，bē會看見。
1SM|4|16||彼人給以利講：「我是對戰陣來的，今仔日我對戰陣走來。」以利講：「我的子啊，代誌怎樣？」
1SM|4|17||報消息的應講：「以色列人佇非利士人的面前逃走，百姓中受刣的不止多！你二個子何弗尼、非尼哈也死，上帝的約櫃續互怹搶去。」
1SM|4|18||伊一下講起上帝的櫃，以利就對伊的坐位向對後面，跋倒佇門邊頷頸折就死；因為伊年老，身體重。以利做以色列的士師四十年。
1SM|4|19||以利的媳婦、非尼哈的某懷孕欲到期，伊聽見上帝的櫃互人搶去，乾官及丈夫攏死的消息，就曲痀來生子，因為大痛疼忽然到；
1SM|4|20||啲欲死的時，邊頭啲徛許個婦仁人給伊講：「呣免驚！你生查甫囝仔啦。」總是伊無應，也無關心。
1SM|4|21||伊給囝仔號名以迦博，講：「榮光離開以色列！」這是因為上帝的櫃互人搶，閣因為乾官及丈夫也死。
1SM|4|22||伊閣講：「榮光離開以色列，因為上帝的櫃受搶。」
1SM|5|1||非利士人帶上帝的約櫃對以便以謝扛到亞實突。
1SM|5|2||非利士人將上帝的櫃扛入大袞的廟，下佇大袞的身邊。
1SM|5|3||隔早起，亞實突的人起來，看見大袞跋倒佇耶和華的櫃前，面仆佇地裡，就將大袞閣祀佇伊的原位。
1SM|5|4||閣隔日透早起來，看見大袞跋倒佇耶和華的櫃前，面仆佇地裡，閣大袞的頭及二支手掌攏折佇戶椗頂，只有剩大袞啒啒的身軀。（
1SM|5|5||為著按呢，大袞的祭司及一切入亞實突、大袞的廟的人攏無踏大袞的戶椗，直到今仔日。）
1SM|5|6||耶和華的手重重拍亞實突人，敗壞怹，互怹發[疒粒]仔症。就是亞實突及伊的境內攏是按呢。
1SM|5|7||亞實突人看見按呢，就講：「以色列上帝的櫃呣通踮佇咱中間，因為伊的手重重拍咱及咱的上帝大袞」；
1SM|5|8||就差人請非利士許個首領來聚集怹遐，講：「以色列上帝的櫃咱著怎樣設法啊？」怹應講：「通將以色列上帝的櫃運去迦特。」就將以色列上帝的櫃運到遐。
1SM|5|9||運到了後，耶和華的手攻擊彼個城，互彼個城的人真大亂，閣拍城內的人無論大細，怹攏發[疒粒]仔症。
1SM|5|10||怹就將上帝的櫃送到以革倫。上帝的櫃到以革倫，以革倫的人就喝講：「怹將以色列上帝的櫃運到咱遮，欲害死咱及咱的百姓！」
1SM|5|11||就差人聚集非利士攏總的首領，講：「以色列上帝的約櫃著送伊去互伊倒去本所在，免得伊害死咱及咱的百姓！」彼時通城有致到死的擾亂，因為上帝的手佇遐拍怹真重；
1SM|5|12||無死的人攏抵著[疒粒]仔症。城中啼哭的聲，透到天裡。
1SM|6|1||耶和華的約櫃住佇非利士人的地七月日久。
1SM|6|2||非利士人叫許個祭司及術士，講：「耶和華的約櫃咱著怎樣設法？請指示阮著怎樣送伊倒去本所在。」
1SM|6|3||怹講：「恁若送以色列上帝的約櫃去，呣通互伊空空去，的確著用補過失的祭還伊，恁才會得著好，也會知伊的手啥事無離開恁。」
1SM|6|4||怹講：「阮著用甚麼做補過失的祭來還伊啊？」應講：「著用金[疒粒]仔五個，金老鼠五隻，照非利士首領的數額，因為恁及恁的首領所抵著的災禍一樣。
1SM|6|5||所以恁著做恁的[疒粒]仔的像及毀傷恁的地老鼠的像，閣著歸榮光互以色列的上帝，豈採伊對佇恁及恁的上帝，及恁的地，會放輕伊的手。
1SM|6|6||恁啥事硬恁的心親像埃及人及法老硬怹的心啊？上帝佇怹中間行神蹟，怹豈無放百姓去，百姓就去嗎？
1SM|6|7||今恁著備辦一張新的車，及二隻有奶的牛母未曾掛軛的，將諸個牛縛佇車裡，也互牛仔子離開伊倒去怹厝。
1SM|6|8||用耶和華的約櫃下佇車裡，也用你所還金的寶物做補過失的祭的橐佇箱內，下佇櫃邊，送伊去。
1SM|6|9||恁著看：伊若對伊交界的路上到伯示麥，就降此個大災禍互咱的實在是伊；若無，就通知拍咱的呣是伊的手，是咱偶然抵著的。」
1SM|6|10||許個人就按呢行：將二隻有奶的牛母縛佇車裡，閣關牛仔子佇厝內，
1SM|6|11||閣用耶和華的約櫃以及囥金老鼠及[疒粒]仔像的箱攏下佇車裡。
1SM|6|12||牛母直直向伯示麥的路去，對大路行愈行愈哮，無偏左右。非利士許個首領隨後面去，到伯示麥的境界。
1SM|6|13||抵抵伯示麥人佇山谷割麥，抬目看見約櫃，看見就歡喜。
1SM|6|14||車到伯示麥人約書亞的園，就停啲。佇遐有一塊大塊石磐，怹破車的柴，獻二隻牛母做燒祭互耶和華。
1SM|6|15||利未人將耶和華的約櫃及伊邊仔貯金的寶物的箱提落來，下佇彼塊大石磐的頂面。伯示麥人佇彼日獻燒祭及祭祀互耶和華。
1SM|6|16||非利士人五個首領看見，像彼日就倒去以革倫。
1SM|6|17||非利士人還互耶和華做補過失的祭的金粒仔，就是諸個：一粒為著亞實突，一粒為著迦薩，一粒為著亞實基倫，一粒為著迦特，一粒為著以革倫。
1SM|6|18||金老鼠的數額是照非利士的首領所管的城，就是堅固的城及鄉社，也續到大塊石磐。就是下耶和華的約櫃的，此塊石磐到今仔日猶佇伯示麥人約書亞的園。
1SM|6|19||耶和華拍死伯示麥人因為怹看伊的約櫃內，就拍死怹七十人；五萬人百姓哀哭。因為耶和華大大拍死百姓。
1SM|6|20||伯示麥人講：「是誰會徛佇耶和華此個聖的上帝的面前啊？伊欲上去甚麼人遐來離開咱啊？」
1SM|6|21||對按呢差人去見基列耶琳徛起的百姓，講：「非利士人將耶和華的約櫃送倒來，恁落來扛上去恁遐。」
1SM|7|1||基列耶琳人來，帶耶和華的約櫃上去，到佇山頂亞比拿達的厝，分別伊的子以利亞撒顧守耶和華的約櫃。
1SM|7|2||約櫃佇基列耶琳日子久久。歷過二十年，以色列全家追念耶和華。
1SM|7|3||撒母耳給以色列全家講：「恁若一心歸順耶和華，就著對恁中間除去外邦的上帝及亞斯他錄，堅心歸向耶和華，單單服事伊。伊欲救恁脫離非利士人的手。」
1SM|7|4||以色列人就除去諸個巴力及亞斯他錄，單單服事耶和華。
1SM|7|5||撒母耳講：「著聚集以色列眾人佇米斯巴，我欲替恁祈禱耶和華。」
1SM|7|6||怹就聚集佇米斯巴，汲水傾佇耶和華的面前，佇彼日禁食，佇遐講：「阮有得罪耶和華。」撒母耳就佇米斯巴判斷以色列人。
1SM|7|7||非利士人聽見以色列人聚集佇米斯巴，非利士的首領就上來欲攻擊以色列人。以色列人聽見，就驚非利士人。
1SM|7|8||以色列人給撒母耳講：「願你替阮求叫耶和華──咱的上帝無息，互伊救咱脫離非利士人的手。」
1SM|7|9||撒母耳就用一隻食奶的羊仔歸隻燒獻互耶和華做燒祭，撒母耳替以色列人求叫耶和華；耶和華應伊。
1SM|7|10||撒母耳啲獻燒祭的時，非利士人進前來，欲及以色列人交戰。佇彼日，耶和華起大聲的雷攻擊非利士人，拍亂怹，怹就刣輸佇以色列人的面前。
1SM|7|11||以色列人對米斯巴出來，追趕非利士人，拍怹，直到伯甲的下面。
1SM|7|12||撒母耳用一塊石徛佇米斯巴及善的中間，叫伊的名以便以謝，講：「到此霎耶和華幫助咱。」
1SM|7|13||對此霎，非利士人就屈服，呣敢閣入以色列人的境內。撒母耳一生的日，耶和華的手攻擊非利士人。
1SM|7|14||非利士人所有取以色列人的城，對以革倫到迦特，攏還以色列人。怹許個境界，以色列人也對非利士人的手收倒轉。彼時以色列人及亞摩利人和好。
1SM|7|15||撒母耳一生做以色列的士師。
1SM|7|16||伊逐年巡視伯特利、吉甲、米斯巴諸個所在判斷以色列人。
1SM|7|17||就倒轉去到拉瑪，因為伊的家佇遐；也佇遐判斷以色列人，也佇遐給耶和華起一座壇。
1SM|8|1||撒母耳已經老，就設立伊的子做以色列的士師。
1SM|8|2||伊的大子名叫約珥，第二子名叫亞比亞；怹佇別是巴做士師。
1SM|8|3||總是伊的子無行伊的路，偏私貪財，受賄賂，無照直判斷。
1SM|8|4||以色列的長老攏聚集，到拉瑪見撒母耳，
1SM|8|5||給伊講：「看啊，你已經老，你的子無行你的路。今求你給阮設立一個王判斷阮，親像列國一樣。」
1SM|8|6||怹講「求你給阮設立一個王判斷阮」彼個事撒母耳無歡喜，撒母耳就祈禱耶和華。
1SM|8|7||耶和華對撒母耳講：「百姓對你所講一切的話，你著趁，因為怹呣是棄拺你，是棄拺我，無互我做怹的王。
1SM|8|8||對我導怹出埃及到今仔日，怹一切的所行離開我，去服事別個上帝。今也照按呢款待你。
1SM|8|9||所以你著趁怹的話，總是著嚴嚴警戒怹，互怹知將來管理怹的王的制度是怎樣。」
1SM|8|10||撒母耳用耶和華的話攏給百姓講，就是許個對伊討一個王的，講：
1SM|8|11||「將來管理恁的王的制度就是按呢：伊欲取恁的子為家己設立伊給伊管車，做伊的馬兵，走佇車的頭前；
1SM|8|12||閣欲為家己設立怹做千總、五十夫長，也欲設立人給伊作園，收五穀，製造軍器及車裡的器具；
1SM|8|13||欲取恁的查某子給伊製造芳油，做煮食者做煏餅者；
1SM|8|14||恁的田園、葡萄園、橄欖園彼個上好的，伊欲取伊來互伊的奴僕。
1SM|8|15||恁所種作的及恁的葡萄園，伊欲取十份一互伊的太監及奴僕；
1SM|8|16||閣欲取恁的奴僕女婢，勇健的少年人及恁的驢，來做伊的差用。
1SM|8|17||恁的羊群伊欲取十份的一份，恁也欲做伊的奴僕。
1SM|8|18||彼時恁欲因為所揀的王來喉叫，總是耶和華佇彼時呣聽恁。」
1SM|8|19||總是百姓呣肯聽撒母耳的話，講：「呣啊！阮的確欲一個王治理阮，
1SM|8|20||互阮親像列國一樣，阮的王判斷阮，做頭導阮，替阮交戰。」
1SM|8|21||撒母耳已經聽見百姓攏總的話，就講許個話互耶和華聽。
1SM|8|22||耶和華對撒母耳講：「你著聽怹的話，給怹設立一個王。」撒母耳給以色列人講：「恁逐個倒去家己的城！」
1SM|9|1||有一個便雅憫人，名叫基士，是便雅憫人亞斐亞的元孫，比歌拉的曾孫，洗羅的孫，亞別的子，是一個大氣力的勇士。
1SM|9|2||伊有一個子，名叫掃羅，勇壯、閣好生做，佇以色列中無一人會比得伊的好生做；身體比眾人卡高一個頭殼。
1SM|9|3||掃羅的老父基士拍呣見幾若隻驢母，基士給伊的子掃羅講：「你導一個奴僕起身去尋驢母。」
1SM|9|4||伊就經過以法蓮山地，及沙利沙的地，攏尋無；閣經過沙琳的地，也無佇遐；閣經過便雅憫的地，也尋無。
1SM|9|5||到蘇弗的地，掃羅給跟隨伊的奴僕講：「來啊，咱倒來去，驚了我的老父無掛慮驢，來煩惱咱。」
1SM|9|6||奴僕講：「看啊，此個城裡有一個上帝的奴僕，是人所尊重的，見伊所講的攏的確應驗。咱呣值著去伊遐，豈採伊會指示咱所行的路。」
1SM|9|7||掃羅給奴僕講：「咱若去，有甚麼通送彼人啊？因為咱袋仔內的食物攏了啦，也無禮物通送彼個上帝的奴僕，咱身邊猶有甚麼物無？」
1SM|9|8||奴僕閣應掃羅講：「我手裡有銀一舍客勒的四份一，我將此個來送彼個上帝的奴僕，請伊指示咱所行的路。」（
1SM|9|9||前以色列中，若有人去問上帝，就講：「咱來去見先見！」因為現今稱「先知」，前稱「先見」。）
1SM|9|10||掃羅給奴僕講：「你所講的話好，來啊，咱來去。」怹就去上帝的人所踮的城。
1SM|9|11||怹上山坪欲入城，就抵著幾若個少年的查某囝仔出來汲水，問怹講：「先見佇遮無？」
1SM|9|12||查某囝仔應講：「是啦，佇遮，看啊，伊佇你的頭前。趕緊去！伊今仔日抵仔到城，因為今仔日百姓佇山頭壇獻祭。
1SM|9|13||佇伊猶未上去山頭壇欲食桌的代先，恁一下入城就會抵著伊；因為伊猶未到，百姓無代先食，的確聽候伊代先祝福祭物，然後所請的人客才食。今恁上去，此時會抵著伊。」
1SM|9|14||二人就上城；已經入城，撒母耳出來，欲上高的所在就抵著怹。
1SM|9|15||掃羅未到的前一日，耶和華已經啟示撒母耳講：
1SM|9|16||「明仔再此時，我欲差一人對便雅憫地到你遮，你著給伊抹油做我的百姓以色列的頭。伊欲救我的百姓脫離非利士人的手；因為我的百姓哀求的聲透到我，我看顧怹。」
1SM|9|17||撒母耳看見掃羅的時，耶和華給伊講：「看啊，此人就是我所給你講的，伊欲管理我的百姓。」
1SM|9|18||掃羅佇城門裡倚近撒母耳，講：「請給我講，先見的厝佇叨落？」
1SM|9|19||撒母耳應掃羅講：「我就是先見。你佇我的頭前上去高的所在，因為恁今仔日欲及我食；明仔早起我欲互你去，你心內的事攏欲給你講。
1SM|9|20||你三日前拍呣見許個驢母，你呣免掛意，已經尋著啦。以色列眾人所欣慕的歸是誰啊？豈呣是歸你及你的老父的家嗎？」
1SM|9|21||掃羅應講：「我豈呣是便雅憫人以色列支派中極小可的嗎？便雅憫支派諸個家的中間我的家豈呣是極微細嗎？你啥事對我講此號話？」
1SM|9|22||撒母耳導掃羅及跟隨伊的人入客廳，互怹佇所請的人的中間坐大位；所請的約略有三十人。
1SM|9|23||撒母耳給廚房講：「我所交代你教你著收啲彼份，今通捧來。」
1SM|9|24||廚房就捧彼腿及頂面所有的，下佇掃羅的面前，撒母耳講：「你看，此個所留的，你著提起來食。因為我請百姓的時，刁故意給你留啲到定著的日。」彼日，掃羅就及撒母耳相及食。
1SM|9|25||怹對高的所在落來入城，撒母耳及掃羅佇厝頂講話。
1SM|9|26||怹早早起來，拍昲光的時，撒母耳佇厝頂。叫掃羅講：「起來啊，我欲送你倒去。」掃羅就起來，伊及撒母耳二人出去外面。
1SM|9|27||怹落去到城的角頭，撒母耳給掃羅講：「著吩咐奴僕代先咱去（奴僕就去）。」閣講：「你且徛啲，我欲互你聽上帝的話。」
1SM|10|1||撒母耳提一瓶油倒佇掃羅的頭殼，給伊唚，講：「這豈呣是耶和華抹你做伊的業的頭人嗎？
1SM|10|2||今仔日你離開我了後，佇便雅憫交界的泄撒，近拉結的墓，欲抵著二人。怹欲給你講：『你去尋許個驢母已經尋著。今你的老父無啲掛慮驢，是啲煩惱你，講：我為著我的子欲怎樣啊？』
1SM|10|3||你欲對遐去，到他泊的橡樹遐，欲有三人抵著你，怹是欲去伯特利到上帝遐：一個帶三隻山羊仔，一個帶三個餅，一個帶一皮袋的酒。
1SM|10|4||怹欲問你平安，用二個餅互你，你就對怹的手接來。
1SM|10|5||此霎了後你欲到上帝的山，佇遐有非利士人防守的兵。你到城的時，欲抵著一陣先知對高的所在落來，佇怹的頭前有瑟，有鈴瓏鼓、有笛仔、有琴，怹攏講先知話。
1SM|10|6||耶和華的神欲大大臨到你，你也欲及怹講先知話；你欲變做新的人。
1SM|10|7||諸個兆頭臨到你，你著趁機會來做，因為上帝及你佇啲。
1SM|10|8||你著代先我落去吉甲，我也欲落去你遐獻燒祭及謝恩祭。你著聽候七日，聽候我到你遐，指示你著行的事。」
1SM|10|9||伊越轉身欲離開撒母耳，上帝換新伊的心。當彼日諸個兆頭攏應驗。
1SM|10|10||怹已經到彼個山，有一陣先知人抵著伊，上帝的神大大臨到掃羅，伊就佇怹中間講先知話。
1SM|10|11||平素識伊的人，看伊佇先知中啲講先知話，就相及講：「基士的子抵著按呢是怎樣？掃羅也列佇先知中嗎？」
1SM|10|12||彼所在有一人應講：「許個人的老父是是誰啊？」對按呢有一句俗語講：「掃羅也列佇先知中嗎？」
1SM|10|13||掃羅講先知話明白，就上去高的所在。
1SM|10|14||掃羅的叔問掃羅及伊的奴僕講：「恁去叨落？」應講：「去尋驢母。尋伊無，就去撒母耳遐。」
1SM|10|15||掃羅的叔講：「請你給我講，撒母耳給恁講甚麼。」
1SM|10|16||掃羅給伊的叔講：「伊明明給阮講驢母已經尋著啦。」論到撒母耳所講國的事，伊無給伊講。
1SM|10|17||撒母耳招集百姓到米斯巴耶和華遐，
1SM|10|18||給以色列人講：「耶和華──以色列的上帝按呢講：『我導以色列出埃及，救恁脫離埃及人的手，也脫離攏總許個制壓恁國的手。』
1SM|10|19||總是恁今仔日有棄拺恁的上帝，就是本身救恁脫離一切患難艱苦的，恁也對伊講：『著設立王管理阮。』今恁著照恁的支派，恁的宗族來徛佇耶和華的面前。」
1SM|10|20||對按呢，撒母耳互以色列眾支派近前來，就取著便雅憫的支派；
1SM|10|21||閣互便雅憫支派照怹的宗族近前來，就取著瑪特利族，對彼中間閣取著基士的子掃羅。人尋伊也尋bē著，
1SM|10|22||所以就閣問耶和華講：「彼人有來遮抑未？」耶和華講：「伊匿佇雜物的中間。」
1SM|10|23||怹就走去對遐導伊出來。伊徛佇百姓的中間，比眾百姓卡高一個頭殼。
1SM|10|24||撒母耳給眾百姓講：「耶和華所揀的人，佇百姓中無一個會比得伊，恁看見嗎？」眾百姓就大聲叫講：「願王萬歲！」
1SM|10|25||撒母耳將國法對百姓講明，閣記佇冊裡，下佇耶和華的面前，然後撒母耳四散眾人，逐個倒去怹的家。
1SM|10|26||掃羅也倒去基比亞到伊的家，有一陣人互上帝感動伊的心的隨伊去。
1SM|10|27||許個匪類講：「此人豈會救咱啊？」就藐視掃羅，無送伊禮物；總是掃羅靜靜。
1SM|11|1||亞捫人拿轄上到基列的雅比，紮營欲攻擊伊。雅比的眾人給拿轄講：「你及阮立約，阮就欲服事你。」
1SM|11|2||亞捫人拿轄應講：「我及恁立約，著按呢就是挖恁眾人的正目，我通用此個來凌辱以色列人。」
1SM|11|3||雅比的長老給伊講：「求你寬容阮七日，互阮差人去以色列的全境；若無人救阮，阮就出來就你。」
1SM|11|4||所差的人到掃羅的基比亞，將諸個話講互百姓聽，百姓就攏開聲哮。
1SM|11|5||掃羅抵當對田裡趕牛倒來，掃羅講：「百姓為啥事啼哭？」怹就將雅比人的話給伊講。
1SM|11|6||掃羅聽見諸個話，上帝的神大大感動伊，伊大受氣。
1SM|11|7||伊就將一對牛切一塊一塊，交代使者送到以色列的全境，講：「見若無出來跟隨掃羅及撒母耳的，也欲按呢款待伊的牛。」耶和華互百姓驚，怹就攏出來，親像一人。
1SM|11|8||佇比色點算許個人：以色列人有三十萬，猶大人有三萬。
1SM|11|9||怹給所差的人講：「恁著按呢回覆基列的雅比人講，明仔日將近中晝的時，恁欲得著拯救。」所差的人倒去給雅比人講，怹就歡喜。
1SM|11|10||雅比人就給亞捫人講：「明仔日阮欲出來就恁，恁通出在意思款待阮。」
1SM|11|11||隔日，掃羅分百姓做三隊，佇五更早的時入亞捫人的軍營，拍死怹到日欲晝，所剩的人攏走四散，無二人相及住一位。
1SM|11|12||百姓給撒母耳講：「彼個講『掃羅豈會管轄咱』的是是誰啊？著掠許個人出來，阮欲刣死伊。」
1SM|11|13||掃羅講：「今仔日一人也呣通刣死，因為今仔日耶和華拯救以色列。」
1SM|11|14||撒母耳給百姓講：「來啊，咱來去吉甲，佇遐重再建立國。」
1SM|11|15||眾百姓就去吉甲，佇吉甲當耶和華的面前設立掃羅做王，怹佇遐獻謝恩祭佇耶和華的面前。掃羅及以色列眾人大大歡喜。
1SM|12|1||撒母耳給以色列眾人講：「見若恁對我所講的話，我攏有聽見，設立一個王管恁；
1SM|12|2||看啊，今有一個王行佇恁的面前。我已經老頭毛白，我的子攏佇恁遮。我對少年到今攏行佇恁的面前。
1SM|12|3||我佇遮，恁著佇耶和華的面前及伊所抹油者的面前給我做干證。我有牽是誰的牛，牽是誰的驢，欺負是誰，壓制是誰，對是誰的手受賄賂致到遮我的目睭？若有，我欲還恁。」
1SM|12|4||怹講：「你呣曾欺負阮，呣曾壓制阮，也呣曾對人的手提甚麼物。」
1SM|12|5||伊給怹講：「恁佇我的手無尋著甚麼物，今仔日耶和華對恁做干證伊所抹油者也做干證。」怹講：「伊做干證。」
1SM|12|6||撒母耳給百姓講：「前設立摩西、亞倫者，導恁的列祖出埃及的是耶和華。
1SM|12|7||今恁著徛啲，我欲佇耶和華的面前及恁辯論耶和華對恁及恁的列祖所行一切公義的事。
1SM|12|8||前雅各到埃及，也恁的列祖求叫耶和華，彼時耶和華就差摩西、亞倫導恁的列祖出埃及，互怹徛起佇此個所在。
1SM|12|9||總是怹bē記得耶和華──怹的上帝，伊就賣怹互夏瑣的軍長西西拉的手，及非利士人的手及摩押王的手。致到許個人來攻擊怹。
1SM|12|10||怹求叫耶和華講：『阮有罪啦，因為阮有離開耶和華，去服事巴力及亞斯他錄。今求你救阮脫離阮的對敵的手，阮欲服事你。』
1SM|12|11||耶和華就差耶路巴力、比但、耶弗他、撒母耳救恁脫離四圍的對敵的手，恁才平安徛起。
1SM|12|12||恁看見亞捫人的王拿轄來攻擊恁，就對我講：『呣啊，阮定著欲一個王管理阮。』其實耶和華──恁的上帝是恁的王。
1SM|12|13||今，看恁所揀所求的王佇遮。看啊，耶和華已經設立王管恁。
1SM|12|14||恁若敬畏耶和華，服事伊，聽伊的話，無違背耶和華的命令，恁及管轄恁的王也順趁耶和華──恁的上帝就好。
1SM|12|15||設使恁呣聽趁耶和華的話，違背耶和華的命令，耶和華的手欲攻擊恁，親像前攻擊恁的祖公一樣。
1SM|12|16||今恁著徛啲，來看耶和華佇恁的目睭前所欲行的大事。
1SM|12|17||今仔日豈呣是割小麥的時嗎？我求耶和華，伊欲起雷落雨，互恁也知也看出，恁為家己求設立王的事是佇耶和華的面前所犯的罪真大。」
1SM|12|18||對按呢撒母耳求叫耶和華，耶和華就佇此日起雷落雨，眾百姓就真驚耶和華及撒母耳。
1SM|12|19||眾百姓給撒母耳講：「求你替你諸個奴僕求耶和華──你的上帝，免得阮死無，因為阮為家己求一個王，真正是加添罪佇罪的頂面。」
1SM|12|20||撒母耳給百姓講：「莫得驚！恁雖然行此個歹，總是呣通偏離無隨耶和華，獨獨著盡心服事耶和華。
1SM|12|21||呣通偏離，因為偏離就是趁虛假的物無利益也無拯救的因為怹是虛假。
1SM|12|22||耶和華為著家己的大名的確無棄拺伊的百姓，因為耶和華歡喜用恁做伊的百姓。
1SM|12|23||論到我，替恁祈禱決斷無停息，致到得罪耶和華。我欲用好閣正直的路指示恁。
1SM|12|24||獨獨恁著敬畏耶和華，誠心實意服事伊，因為恁著數念伊為恁所行的事怎樣的大。
1SM|12|25||恁若猶原做歹，恁及恁的王欲做一下滅無。」
1SM|13|1||掃羅抵仔坐位的年歲；做以色列王二年，
1SM|13|2||掃羅就為家己對以色列中揀三千人：二千跟隨掃羅佇密抹及伯特利山，一千跟隨約拿單佇便雅憫的基比亞；其餘的人伊差怹倒去逐人的布棚。
1SM|13|3||約拿單拍迦巴非利士人的軍營，非利士人聽見。掃羅就歕哨角佇全地，講，希伯來人著聽啊。
1SM|13|4||以色列眾人聽見掃羅拍非利士人的軍營，閣聽見以色列人互非利士人厭惡，百姓就跟隨掃羅聚集佇吉甲。
1SM|13|5||非利士人聚集欲及以色列人交戰，有車三萬張，馬兵六千，步兵親像海邊的沙許多，就上來佇伯亞文東勢的密抹紮營。
1SM|13|6||以色列人看見家己危急，因為百姓窘迫，就家己匿佇山洞、樹林、石穴險要的所在，及深坑。
1SM|13|7||也有希伯來人過約但，到迦得及基列地。掃羅猶久佇吉甲，百姓攏愕愕惙來跟隨伊。
1SM|13|8||掃羅照撒母耳所定著的日期聽候七日。撒母耳猶未來吉甲，百姓離開伊四散去。
1SM|13|9||掃羅講：「將燒祭及謝恩祭帶來我遮。」伊就獻燒祭。
1SM|13|10||伊獻燒祭抵仔明白，看啊，撒母耳到啦。掃羅出去迎接伊，欲給伊請安。
1SM|13|11||撒母耳講：「你做甚麼代啊？」掃羅講：「因為我看見百姓四散離開我，你也無照所定著的日期到，閣非利士人已經聚集佇密抹。
1SM|13|12||所以我講：非利士人欲到吉甲攻擊我，也我猶未求耶和華施恩，我就勉強獻燒祭。」
1SM|13|13||撒母耳對掃羅講：「你做戇事啦，因為你無遵守耶和華──你上帝所命令你的誡命。欲是有守，耶和華就堅固你的王位，佇以色列中到永遠。
1SM|13|14||今你的王位無久長。耶和華已經尋著合伊的心意的一人，閣耶和華也定著伊做伊的百姓的頭，因為你無遵守耶和華所命令你的。」
1SM|13|15||撒母耳就起來，對吉甲上去便雅憫的基比亞。掃羅點算隨伊的人，約略有六百人。
1SM|13|16||掃羅及伊的子約拿單，及隨怹的人，攏踮佇便雅憫的迦巴；總是非利士人紮營佇密抹。
1SM|13|17||有搶劫的對非利士的軍營中出來，分做三隊：一隊越對俄弗拉的路到書亞的地去，
1SM|13|18||閣一隊越對伯和崙的路去，閣一隊越對洗波音的山谷對面地界的路，向曠野去。
1SM|13|19||彼時，以色列全地無一個拍鐵師傅；因為非利士人講，驚了希伯來人製造劍及槍。
1SM|13|20||以色列人欲磨利伊的犁、耙、斧頭、鋤頭，逐人著落去非利士人遐。
1SM|13|21||若欲鑢鋤頭、犁、三齒的叉、斧頭，及趕牛的鐵刺，著一賓的工錢。
1SM|13|22||所以到交戰的日，隨掃羅及約拿單的人無一個手裡有劍有槍的，獨獨掃羅及伊的子約拿單有。
1SM|13|23||非利士防守的兵出去到密抹的隘口。
1SM|14|1||有一日，掃羅的子約拿單給抬伊的軍器的少年人講：「來，咱來去彼旁，到非利士人軍營遐。」總是伊無給怹老父講。
1SM|14|2||掃羅佇基比亞的極頭，坐佇米磯崙的石榴樹腳，隨伊的約略有六百人。
1SM|14|3||閣有亞希突的子亞希亞，帶以弗得。（是以迦博的兄，非尼哈的子，以利的孫，就是佇示羅做耶和華的祭司的。）百姓呣知約拿單去。
1SM|14|4||約拿單欲去非利士的軍營所欲過許個隘口的中間。此旁有石的山尖彼旁也有石的山尖：一個名播設，一個名西尼；
1SM|14|5||一個石的山尖佇北旁，及密抹相對，一個石的山尖佇南旁，及迦巴相對。
1SM|14|6||約拿單給抬伊的軍器的少年人講：「來，咱來去無受割禮的人的軍營遐，豈採耶和華欲替咱做代誌；因為耶和華的救人，無限定人的多少。」
1SM|14|7||抬伊的軍器者給伊講：「照你的心所愛的攏行伊。通進前去，我及你同心，欲隨你去。」
1SM|14|8||約拿單講：「咱欲經過到許個人遐，互怹看見咱。
1SM|14|9||怹若按呢給咱講：『恁徛啲，聽候阮到恁遐』，咱就定定徛啲，無上去怹遐。
1SM|14|10||怹若講：『恁上來阮遮』，咱就上去，因為耶和華將怹交佇咱的手，此個話通做咱的證據。」
1SM|14|11||二人就互非利士防守的兵看見。非利士人講：「希伯來人對所匿的洞出來！」
1SM|14|12||防守的兵給約拿單及抬伊的軍器的人講：「恁上來阮遮，阮有一項代誌欲報恁。」約拿單就給抬伊的家私者講：「你隨我上去，因為耶和華將怹交佇以色列人的手。」
1SM|14|13||約拿單就用手擒腳踜上去，抬伊的軍器的人隨伊。非利士人倒佇約拿單的面前，抬伊的軍器的人也隨伊的後面來刣怹。
1SM|14|14||約拿單及抬伊的軍器的人起頭所刣的約略二十人，攏是佇半畝園的犁溝。
1SM|14|15||對按呢佇營盤、佇田野、佇眾百姓的中間攏愕愕惙，防守的兵及搶劫的兵也攏愕愕惙，地也振動，致到愕愕惙到極。
1SM|14|16||佇便雅憫的基比亞，掃羅守望的兵啲看，看見非利士的眾軍兵四散，四界亂亂走。
1SM|14|17||掃羅就給隨伊的百姓講：「恁點算，看是誰對咱遮出去？」怹點算了，就知約拿單及抬伊的軍器的人無佇啲。
1SM|14|18||掃羅給亞希亞講：「你著帶上帝的約櫃來。」因為彼時上帝的約櫃佇以色列人的所在。
1SM|14|19||掃羅及祭司講話的時，非利士營中喊嘩的聲愈久愈大；掃羅就給祭司講：「免動你的手！」
1SM|14|20||掃羅及隨伊的百姓攏聚集，來到戰場，看見非利士人逐個用刀相剆，真大亂。
1SM|14|21||以前倚非利士人的希伯來人對四方隨到伊的營的，今也反轉來幫助隨掃羅及約拿單的以色列人。
1SM|14|22||許個匿佇以法蓮山地的以色列人聽見非利士人逃走，怹就出來趇倚怹的後面來交戰。
1SM|14|23||彼日，耶和華拯救以色列，直直戰到伯亞文。
1SM|14|24||彼日以色列人真困苦，因為掃羅向百姓咒誓講，無等到日暗，聽候我報我的對敵的冤讎的代先，食物的人著受咒詛。所以百姓無食甚麼。
1SM|14|25||眾百姓入樹林，看見有蜜佇地上。
1SM|14|26||百姓入樹林，看見有蜜啲滴，總是無人敢用手提入嘴，因為百姓驚許個咒誓的話。
1SM|14|27||約拿單無聽見怹老父向百姓咒誓，所以伸伊手裡的枴仔尾，托佇蜜房，伊的手越到嘴裡，目睭就金。
1SM|14|28||百姓中有一人給伊講：「你的老父向百姓嚴嚴咒誓講，今仔日食甚麼的，著受咒詛；百姓就真厭倦。」
1SM|14|29||約拿單講：「我的父害著此個地方。恁看，我試此一點仔蜜，目睭就金。
1SM|14|30||何況百姓今仔日若出在意思食怹所搶對敵的物，拍死非利士人豈無閣卡多嗎？」
1SM|14|31||彼日，怹拍非利士人，對密抹到亞雅崙。百姓真厭倦，
1SM|14|32||百姓就趕緊走去提所搶的羊、牛、牛仔子刣佇地裡，肉猶有血就食伊。
1SM|14|33||有人給掃羅講：「百姓得罪耶和華啦，因為怹食猶有血的肉。」伊講：「恁差謬啦，今著翱大塊石來我遮。」
1SM|14|34||掃羅閣講：「恁著四界行佇百姓的中間，給怹講，逐人牽怹的牛逐人牽怹的羊來我遮，佇遮刣來食；呣通食猶有血的肉來得罪耶和華。」彼暝，百姓逐人牽怹的牛去遐刣。
1SM|14|35||掃羅給耶和華起一座壇，這是伊頭一擺給耶和華起的壇。
1SM|14|36||掃羅講：「咱今著透暝落去趇非利士人，搶怹，到天光，無留怹一人。」百姓講：「你所看做好的就行伊！」祭司講：「咱著來遮親近上帝。」
1SM|14|37||掃羅問上帝講：「我著落去趇非利士人抑呣免？你欲將怹交互以色列的手嗎？」彼日上帝無應伊。
1SM|14|38||掃羅講：「恁百姓中的序大攏著上來遮，查明今仔日此個罪是在佇甚麼。
1SM|14|39||我指救以色列──永活的耶和華來講，雖然我的子約拿單，伊也著死。」總是百姓中無一人應伊。
1SM|14|40||伊就給以色列的眾人講：「恁徛此旁，我及我的子約拿單徛彼旁。」百姓對掃羅講：「你看做好的就行伊！」
1SM|14|41||掃羅給耶和華──以色列的上帝講：「求你指示實情。」對按呢拈著約拿單及掃羅；百姓攏無代誌。
1SM|14|42||掃羅講：「著佇我，及我的子約拿單的中間來拈鬮。」就拈著約拿單。
1SM|14|43||掃羅給約拿單講：「你給我講，你做甚麼事？」約拿單講：我實在用手裡的柺仔尾，搵一點仔蜜來試覓啲。按呢我著死啊？」
1SM|14|44||掃羅講：「約拿單啊，你的確著死！願上帝按呢行，也比按呢猶卡重。」
1SM|14|45||百姓給掃羅講：「約拿單已經行此個大的拯救佇以色列的，伊著死嗎？決斷呣通！阮指永遠的耶和華來講，伊一支頭毛也的確無磕落佇地裡，因為伊今仔日及上帝相及做代誌。」對按呢百姓救約拿單免死。
1SM|14|46||掃羅就上去，無追趇非利士人；非利士人也去伊本所在。
1SM|14|47||掃羅掌國的權柄治理以色列，去及四圍攏總的對敵交戰，就是攻擊摩押人、亞捫人、以東、及瑣巴諸個王，及非利士人。伊無論所去，攏卡贏。
1SM|14|48||掃羅奮勇攻擊亞瑪力人，救以色列脫離搶怹的人的手。
1SM|14|49||掃羅的子是約拿單、亦施韋、麥基舒亞。伊二個查某子的名：大的名叫米拉，細的名叫米甲。
1SM|14|50||掃羅的某，名叫亞希暖，是亞希瑪斯的查某子。伊的軍長名叫押尼珥，是尼珥的子；尼珥是掃羅的叔。
1SM|14|51||掃羅的老父基士，押尼珥的老父尼珥，就是亞別的子。
1SM|14|52||掃羅一生常常及非利士人大交戰。掃羅見若看見有能力的人抑是勇士，就招集來倚伊。
1SM|15|1||撒母耳給掃羅講：「耶和華差我用油抹你設立你做王，治理伊的百姓以色列；所以你著聽耶和華所講的話。
1SM|15|2||萬軍的耶和華按呢講：『以色列人出埃及的時，亞瑪力人怎樣款待怹，怎樣截怹的路，我攏記得。
1SM|15|3||今你著去拍亞瑪力，一盡滅無怹所有的，莫得保惜怹，將男女、囝仔、食奶的、及牛、羊、駱駝，及驢一盡刣死怹。』」
1SM|15|4||掃羅就招集百姓佇提拉因，點算怹，共步兵二十萬，猶大人一萬。
1SM|15|5||掃羅到亞瑪力的城，埋伏佇山谷中。
1SM|15|6||掃羅給基尼人講：「恁落去離開亞瑪力人，免得我將恁及怹做一下剿滅；因為以色列人出埃及的時，恁曾好款待怹。」對按呢基尼人離開亞瑪力人去。
1SM|15|7||掃羅拍亞瑪力人，對哈腓拉到埃及頭前的書珥，
1SM|15|8||伊活活掠亞瑪力王亞甲，用刀一盡刣死伊的眾百姓。
1SM|15|9||總是掃羅及百姓保惜亞甲，也保惜上好的羊、牛、牛仔、羊仔，及一切好的物，呣肯剿滅伊。見若下賤呣成物的，攏一盡刣死。
1SM|15|10||彼時耶和華的話臨到撒母耳講：
1SM|15|11||「我為著設立掃羅做王，來退悔；因為伊越轉去無隨我，無遵守我的命令。」撒母耳真慼心，通暝求耶和華。
1SM|15|12||撒母耳隔早起，透早欲去迎接掃羅。有人給撒母耳講：「掃羅到迦密，佇遐為家己徛石碑，閣越轉過去落到吉甲。」
1SM|15|13||撒母耳到掃羅遐，掃羅給伊講：「願耶和華賜福你，我已經遵守耶和華的命令啦。」
1SM|15|14||撒母耳講：「按呢就此個羊咩咩哮入我的耳孔，及我所聽牛啲哞，是甚麼因端？」
1SM|15|15||掃羅講：「怹對亞瑪力人遐帶來的，因為百姓保惜上好的羊、牛，欲獻互耶和華──你的上帝；其餘的，阮攏剿滅。」
1SM|15|16||撒母耳給掃羅講：「你恬恬！我欲將耶和華昨暝所給我講的給你講。」伊給伊講：「請講。」
1SM|15|17||撒母耳講：「早你雖然家己看做微細，豈呣是受設立做以色列支派的頭嗎？耶和華用油抹你做王來治理以色列。
1SM|15|18||閣耶和華差你起身去，吩咐你講，亞瑪力人是有罪的人，你去一盡剿滅伊，閣及怹交戰到怹攏滅。
1SM|15|19||你啥事無趁耶和華的話，趕緊去搶物，行耶和華所看做歹的事啊？」
1SM|15|20||掃羅給撒母耳講：「我實在有聽趁耶和華的命令，行耶和華所差我行的路，掠亞瑪力王亞甲來，一盡滅亞瑪力人。
1SM|15|21||獨獨百姓對所搶的物的中間，取羊牛應該獻的物的上好的，欲佇吉甲祭獻耶和華──你的上帝。」
1SM|15|22||撒母耳講：耶和華歡喜燒祭祭祀，豈親像歡喜人遵趁耶和華的話嗎？看啊，遵趁贏過獻祭；聽趁是贏過羊牨的油。
1SM|15|23||因為背叛是親像行邪術的罪；硬心是親像服事虛假，親像拜偶像。為著你棄拺耶和華的話，伊也棄拺你無互你做王。
1SM|15|24||掃羅對撒母耳講：「我有罪，因為我有犯著耶和華的命令及你的話，是對我驚百姓，聽怹的話。
1SM|15|25||今求你赦免我的罪，及我倒去，互我通敬拜耶和華。」
1SM|15|26||撒母耳給掃羅講：「我呣及你倒去；因為你棄拺耶和華的命令，耶和華也棄拺你無互你做以色列的王。」
1SM|15|27||撒母耳越轉身欲去，掃羅就搝伊的衫仔裾，衫就拆斷。
1SM|15|28||撒母耳給伊講：「今仔日耶和華互以色列國及你絕斷，也是按呢，將伊賞賜你的厝邊的一個比你卡好者。
1SM|15|29||以色列的大顯赫者無白賊，也無退悔；因為伊呣是世間人，有退悔。」
1SM|15|30||掃羅講：「我有罪，雖然按呢，求你尊重我佇我的百姓的長老及以色列人的面前，及我倒去，互我敬拜耶和華──你的上帝。」
1SM|15|31||撒母耳就越轉身隨掃羅去，掃羅就敬拜耶和華。
1SM|15|32||撒母耳講：「恁著帶亞瑪力王亞甲來我遮。」亞甲就安心來到伊的面前，亞甲講，死無的艱苦的確過去啦。
1SM|15|33||撒母耳講：「你的刀曾互婦仁人無子，按呢，你的老母佇婦仁人中也欲無子。」對按呢，撒母耳佇吉甲耶和華的面前將亞甲破歸塊。
1SM|15|34||撒母耳去拉瑪。掃羅上去伊的厝，到掃羅的基比亞。
1SM|15|35||撒母耳到伊死的日，無閣來見掃羅；因為撒母耳為著掃羅憂悶，耶和華因為設立掃羅做以色列王也退悔。
1SM|16|1||耶和華給撒母耳講：「我已經棄拺掃羅無互伊做以色列王，你為著伊憂悶欲到偌久啊？你著用角貯油滿滿，去啊，我欲差你去伯利恆人耶西遐；因為我佇伊的子的中間，備辦一個王。」
1SM|16|2||撒母耳講：「我怎樣通去？掃羅若聽見，伊欲刣我。」耶和華講：「你通帶一隻牛仔及你去，就講：『我來是欲祭獻耶和華。』
1SM|16|3||你著請耶西來赴此個祭祀，我欲指示你所應該行的事。我所指示你的人，你著替我給伊抹油。」
1SM|16|4||撒母耳就照耶和華的話去行。到伯利恆，城裡許個長老攏愕愕惙出來迎接伊講：「你來是為著平安嗎？」
1SM|16|5||伊講：「為著平安，我是欲祭獻耶和華。恁著清氣家己，來及我赴祭祀。」撒母耳就互耶西及伊許個子清氣，叫怹來赴祭祀。
1SM|16|6||怹已經來，撒母耳看見以利押，意思講，耶和華所欲抹油者果然佇伊的面前。
1SM|16|7||總是耶和華給撒母耳講：「莫得看伊的容貌及伊身軀的大漢，此人是我所拒絕。因為耶和華啲看無親像人啲看：人看外貌；耶和華是看心內。」
1SM|16|8||耶西叫亞比拿達互伊對撒母耳的面前經過，撒母耳講：「耶和華也無揀此人。」
1SM|16|9||耶西閣叫沙瑪經過，伊講：「耶和華也無揀此個。」
1SM|16|10||耶西互伊許個子七個攏對撒母耳的面前經過，撒母耳給耶西講：「耶和華也無揀諸個。」
1SM|16|11||撒母耳給耶西講：「你的子攏佇遮嗎？」伊應講：「猶有一個煞尾的，今啲飼羊。」撒母耳給耶西講：「你差人導伊來；因為伊猶未來，咱無欲坐桌，」
1SM|16|12||就差人導伊入來。伊是赤色，目睭清秀，生做好看。耶和華講：「此人就是，你起來給伊抹油。」
1SM|16|13||撒母耳就用角內的油，佇伊許個兄的中間抹伊。對彼日起，耶和華的神大大臨到大衛，撒母耳起身倒去拉瑪。
1SM|16|14||耶和華的神離開掃羅，有歹神對耶和華遐來攪擾伊。
1SM|16|15||掃羅的人臣對伊講：「看啊，今有一個歹神對上帝遐來攪擾你。
1SM|16|16||阮的主著命令跟隨你面前的人臣，尋一個gâu彈琴的來，對上帝遐來的歹神臨到你的時，互伊用手彈琴，你就好。」
1SM|16|17||掃羅給伊的人臣講：「恁給我尋一個gâu彈琴的，導來我遮。」
1SM|16|18||少年人中有一個講：「我曾看見伯利恆人耶西一個子gâu彈琴，是大勇士閣是戰士，講話有智慧，面貌好看，耶和華也及伊佇啲。」
1SM|16|19||掃羅差使者去見耶西講：「差你的子大衛就是彼個飼羊的來我遮。」
1SM|16|20||耶西就用驢載餅及一皮袋的酒，及一隻山羊仔，交伊的子大衛，送互掃羅。
1SM|16|21||大衛到掃羅遐，跟隨佇伊的面前。掃羅真疼伊，大衛就做掃羅抬軍器的人。
1SM|16|22||掃羅差人去見耶西，講：「求你容允大衛跟隨佇我面前，因為伊得著恩典佇我的目睭前。」
1SM|16|23||對上帝遐來的歹神臨到掃羅的時，大衛就提琴，用手來彈，掃羅就寬心得著好，歹神離開伊。
1SM|17|1||非利士人聚集怹的軍兵，欲交戰；聚集佇屬猶大的梭哥，紮營佇以弗大憫，佇梭哥及亞西加的中間。
1SM|17|2||掃羅及以色列人也聚集，紮營佇以拉的山谷，排隊伍，抵敵非利士人。
1SM|17|3||非利士人徛佇此旁的山，以色列人徛佇彼旁的山，中間有山谷。
1SM|17|4||對非利士的營中有一個戰將出來，名叫歌利亞，是迦特人，身軀高六肘閣一剽(lia̍h)；
1SM|17|5||頭戴銅盔，身穿有鱗的戰甲，伊的戰甲的銅有五千舍客勒的重；
1SM|17|6||大腿穿銅裙，肩頭中背銅的戟；
1SM|17|7||槍柄大親像布機的軸心，槍尾的鐵有六百舍客勒的重。有一個涫盾牌的行佇伊的頭前。
1SM|17|8||伊徛啲對以色列的軍隊喝，給怹講：「恁出來排隊伍欲啥事啊？我豈呣是非利士人，恁豈呣是掃羅的奴僕嗎？恁中間揀一人，互伊落來我遮。
1SM|17|9||伊若會及我相刣，刣死我，阮就欲做恁的奴才；我若卡贏伊，刣死伊，恁就欲做阮的奴才，服事阮。」
1SM|17|10||彼個非利士人閣講：「我今仔日藐視以色列諸個軍隊。恁叫一人出來，及我相刣。」
1SM|17|11||掃羅及以色列眾人聽見非利士人諸個話，就真愞，真驚。
1SM|17|12||大衛是猶大、伯利恆的以法他人耶西的子。耶西有八個子。當掃羅的時，耶西年歲多佇人的中間算是老人。
1SM|17|13||耶西許個子三個卡序大的隨掃羅去出征。去出征彼三個子：大的名以利押，第二亞比拿達，第三個沙瑪。
1SM|17|14||大衛是第一細的；彼三個卡序大的跟隨掃羅。
1SM|17|15||大衛往來佇掃羅的所在，佇伯利恆飼伊的老父的羊。
1SM|17|16||彼個非利士人早暗出來徛啲展，歷過四十日。
1SM|17|17||耶西給伊的子大衛講：「你著給你許個兄帶烘的五穀一伊法及此十個餅，緊緊去軍營，互你許個兄；
1SM|17|18||閣帶此十個牛奶餅，送互怹的千總，閣問你的兄平安無，帶伊的證據來。」
1SM|17|19||掃羅及大衛三個兄及以色列眾人，佇以拉的山谷及非利士人交戰。
1SM|17|20||大衛透早起來，用羊群放交一個顧守的人，照耶西所命令伊的，帶食物去。到排列車的所在，軍兵抵仔出去到戰場，喝欲交戰。
1SM|17|21||以色列人及非利士人攏排列隊伍，兩旁的軍隊相對。
1SM|17|22||大衛用物件交代顧物件的人的手，走到戰場，請安伊的兄。
1SM|17|23||及怹講話的時，看啊，彼個戰將，就是迦特的非利士人，名歌利亞，對非利士的隊伍出來，照前所講的來講；大衛聽見。
1SM|17|24||以色列眾人看見彼人，就走閃伊，盡在驚。
1SM|17|25||以色列人講：「此個上來的人，你有看見嗎？伊上來是欲藐視以色列。若有人會刣死伊，王欲互伊大好額，將伊的查某子嫁伊，閣互伊老父一家佇以色列中免納稅當差。」
1SM|17|26||大衛問徛佇伊身邊許個人：「有人刣死此個非利士人，洗除以色列的見誚，欲怎樣款待伊啊？此個無受割禮的非利士人是是誰？敢藐視永活上帝的軍隊嗎？」
1SM|17|27||百姓照前的話應伊講：「若有人會刣死此人，欲按呢款待伊。」
1SM|17|28||大衛的大兄以利押聽見伊及人啲講話，以利押受氣大衛，講：「你啥事落來遮？彼幾隻羊佇曠野裡，你放交是誰啊？我知你驕傲及你心內的歹，你落來不過是欲看交戰！」
1SM|17|29||大衛講：「我有做甚麼？豈是無因端嗎？」
1SM|17|30||大衛就離開伊去向別人，照前的話啲問；百姓照前的話來應伊。
1SM|17|31||大衛所講的話已經互人聽見，怹就講佇掃羅的面前；掃羅就差人叫伊來。
1SM|17|32||大衛給掃羅講：「人呣免為著彼人來失膽。你的奴僕欲去及彼個非利士人交戰。」
1SM|17|33||掃羅對大衛講：「你bē會去抵敵此個非利士人及伊交戰；因為你的年歲猶久少，伊對少年就學習戰事。」
1SM|17|34||大衛給掃羅講：「你的奴僕給老父顧羊的時，有獅抑是熊來，對羊群中咬羊仔去。
1SM|17|35||我就趇伊，拍伊，救羊仔出伊的嘴。伊起來欲共我，我就搝伊的嘴下斗，拍死伊。
1SM|17|36||你的奴僕曾拍死獅及熊，此個無受割禮的非利士人，也欲親像怹的一隻，因為伊藐視永活上帝的軍隊。」
1SM|17|37||大衛閣講：「耶和華救我脫離獅的爪及熊的爪，伊也欲救我脫離此個非利士人的手。」掃羅給大衛講：「你去啊，耶和華欲及你佇啲。」
1SM|17|38||掃羅就用伊的軍服互大衛穿，用銅的頭盔互伊戴，閣互伊穿戰甲。
1SM|17|39||大衛用刀縖佇軍服，試行看唧；因為呣曾穿著，大衛給掃羅講：「穿諸個我行bē去，因為呣曾穿著。」
1SM|17|40||大衛就褪起來。伊手抬枴仔，閣佇山坑仔揀五塊光滑的石卵，下佇袋仔，就是顧羊的人所帶的囊；手提甩石的索仔，就行倚彼個非利士人。
1SM|17|41||彼個非利士人也愈行倚大衛，捾(kōaⁿ)牌的行佇伊的頭前。
1SM|17|42||彼個非利士人抬起來看，看見大衛，就看輕伊；因為伊少歲，色緻赤，面貌好看。
1SM|17|43||彼個非利士人給大衛講：「我豈是狗嗎，你才抬枴仔來我遮？」非利士人就指家己的上帝咒詛大衛。
1SM|17|44||彼個非利士人閣給大衛講：「你來我遮，我欲用你的肉互空中的飛鳥及田野的野獸。」
1SM|17|45||大衛對彼個非利士人講：「你來倚近我，是用刀用槍用戟；我來倚近你，是用萬軍耶和華的名，以色列軍隊的上帝就是你所藐視者。
1SM|17|46||今仔日耶和華欲將你交佇我的手。我欲拍死你，刣你的頭殼，今仔日我欲將非利士軍兵的身屍互空中的飛鳥、地上的野獸，互普天下的人攏知以色列有上帝；
1SM|17|47||閣互諸個歸群的人知耶和華救人，呣是用刀也呣是用槍，因為交戰的事在佇耶和華。伊欲將恁交佇阮的手。」
1SM|17|48||彼個非利士人起來，進前近倚欲接大衛。大衛也趕緊走去，向軍隊欲接非利士人。
1SM|17|49||大衛伸手入袋仔內提一塊石仔出來，用索甩去，射著非利士人的頭額，石仔沈入頭額，伊就倒落去，面仆佇地裡。
1SM|17|50||按呢，大衛用甩索及石仔，卡贏非利士人，拍死伊；總是大衛的手無刀。
1SM|17|51||大衛緊緊走去，徛佇彼個非利士人的頂面，將伊的刀拔出鞘，用彼支刣死伊，斬伊的頭殼。非利士眾人看見怹的勇士已經死，就走。
1SM|17|52||以色列人及猶大人就起來喝喊，追趇非利士人，到迦特及以革倫的城門。著傷的非利士人倒佇沙拉音的路，直到迦特及以革倫。
1SM|17|53||以色列人追趇非利士人倒轉來，就搶怹的營盤。
1SM|17|54||大衛將彼個非利士人的頭殼帶到耶路撒冷，閣用伊的軍器下佇家己的布棚。
1SM|17|55||掃羅看見大衛去拍非利士人的時，就問軍長押尼珥講：「押尼珥啊，彼個少年人是是誰的子？」押尼珥講：「我指王的活命來咒誓，我呣知。」
1SM|17|56||王講：「你去問看彼個囝仔是是誰的子。」
1SM|17|57||大衛拍死非利士人倒來，押尼珥導伊來掃羅的面前，伊的手裡有非利士人的頭殼。
1SM|17|58||掃羅問伊講：「少年人啊，你是甚麼人的子？」大衛講：「我是你的奴僕伯利恆人耶西的子。」
1SM|18|1||大衛及掃羅講明白，約拿單的生命及大衛的生命生相連。約拿單疼伊，親像家己的生命。
1SM|18|2||彼日掃羅留伊，無互伊倒去老父的家。
1SM|18|3||約拿單及大衛二人結約，因為伊疼伊親像家己的生命。
1SM|18|4||約拿單褪伊身軀的外衫，互大衛，閣將伊的軍服，連伊的刀，伊的弓，伊的腰帶，也互伊。
1SM|18|5||見若掃羅差伊去叨落，大衛所去無呣精通。掃羅就設立伊做戰士的頭人，眾百姓及掃羅的人臣攏看做好。
1SM|18|6||大衛拍死彼個非利士人倒轉，怹倒來的時，許個婦女對以色列逐個城出來，唱歌跳舞，用鈴瓏鼓，用歡喜，用作樂的器具，來迎接掃羅王。
1SM|18|7||許個婦女跳舞有的唱有的和，講：「掃羅刣死怹千千，大衛刣死怹萬萬。」
1SM|18|8||掃羅不止受氣，無歡喜此個話，就講：「將萬萬互大衛，千千互我，只有剩國位未互伊若定。」
1SM|18|9||對彼日起，掃羅看見大衛就眥伊。
1SM|18|10||隔日，對上帝遐來的歹神大大臨到掃羅，伊就佇厝內講先知話。大衛照常用手彈琴，掃羅手裡有槍。
1SM|18|11||掃羅用槍擲去，因為講，我欲刺大衛，釘伊佇壁裡。大衛佇伊的面前閃避二擺。
1SM|18|12||掃羅驚大衛；因為耶和華及伊佇啲，離開掃羅。
1SM|18|13||掃羅才互大衛離開伊，設立伊做千總，伊佇百姓的面前出入。
1SM|18|14||大衛見所做的代誌無呣精通，耶和華及伊佇啲。
1SM|18|15||掃羅看見大衛所做的代誌真精通，不止驚伊。
1SM|18|16||獨獨以色列及猶大的眾人攏疼大衛，因為伊佇怹面前出入。
1SM|18|17||掃羅給大衛講：「看啊，我欲用大查某子米拉互你做某，獨獨愛你做我的勇士，替耶和華交戰。」掃羅心內講：「我呣通親手害伊，著借非利士人的手害伊。」
1SM|18|18||大衛給掃羅講：「我是是誰，我有甚麼身份，我老父的家佇以色列中是甚麼號的家，我通做王的子婿嗎？」
1SM|18|19||掃羅的查某子米拉定著互大衛的期到啦，竟然互米何拉人亞得列做某。
1SM|18|20||掃羅的查某子米甲疼大衛。有人給掃羅講，掃羅歡喜此個事。
1SM|18|21||掃羅心內講：「我將此個查某子互大衛，做羅網來網伊，通借非利士人的手害伊。」掃羅就給大衛講：「今此個第二擺你通做我的子婿。」
1SM|18|22||掃羅吩咐人臣講：「恁暗靜給大衛講：『王歡喜你，人臣也疼你，所以你通做王的子婿。』」
1SM|18|23||掃羅的人臣就將諸個話講互大衛聽。大衛講：「恁拍算做王的子婿是小可事嗎？我是喪鄉卑微的人。」
1SM|18|24||掃羅的人臣回覆講，大衛所講的按呢按呢。
1SM|18|25||掃羅講：「恁著對大衛按呢講：『王呣愛甚麼聘禮，只有欲一百個非利士人陽物的皮，通報仇佇王的對敵。』」掃羅的意思欲互大衛死佇非利士人的手。
1SM|18|26||伊的人臣將諸個話給大衛講，大衛歡喜欲做王的子婿。日期猶未到，
1SM|18|27||大衛起來及隨伊的人起身去，刣死二百個非利士人，大衛帶許個陽物的皮，怹就照數額一盡獻互王，互伊通做王的子婿。對按呢掃羅將查某子米甲互伊做某。
1SM|18|28||掃羅看見閣知耶和華及大衛佇啲，閣掃羅的查某子米甲也疼伊，
1SM|18|29||掃羅益發驚大衛，掃羅常常做大衛的對敵。
1SM|18|30||非利士許個首領出來交戰，怹逐擺出來，大衛所行比掃羅許個人臣卡精通，對按呢伊的名互人閣尊重。
1SM|19|1||掃羅對伊的子約拿單及眾人臣講，著刣死大衛；總是掃羅的子約拿單不止歡喜大衛。
1SM|19|2||約拿單給大衛講：「我的老父掃羅想欲刣你，所以明仔早起你著小心，到一個偏僻的所在，家己匿。
1SM|19|3||我欲去你所匿的田，徛佇我的老父身邊，我及我的老父議論你的事。我所看見的我欲給你講。」
1SM|19|4||約拿單對伊的老父掃羅論大衛替伊講好話，講：「王呣通得罪你的奴僕大衛；因為伊未曾得罪你，伊對你所行的攏是好。
1SM|19|5||因為伊曾拚命刣死彼個非利士人，耶和華為以色列眾人大行拯救；彼時你看見，不止歡喜，今啥事無緣故欲刣死大衛，流無罪的人的血，來犯罪啊？」
1SM|19|6||掃羅聽約拿單的話，掃羅指耶和華的活來咒誓講：「我無欲互伊死。」
1SM|19|7||約拿單叫大衛來，約拿單將這一切的話給伊講，約拿單導大衛去見掃羅。伊猶原徛佇掃羅的面前。
1SM|19|8||以後閣有交戰。大衛出去及非利士人交戰，大大刣死怹，怹就佇伊的面前逃走。
1SM|19|9||（掃羅坐佇厝內手抬槍），彼時對耶和華遐來的歹神閣臨到伊，大衛用手彈琴。
1SM|19|10||掃羅欲用槍刺大衛，釘伊佇壁裡；伊就對掃羅的面前閃開，彼支槍鑿入壁。彼暝大衛就走，來閃避伊。
1SM|19|11||掃羅差人到大衛的厝守伊，聽候天光欲刣伊。大衛的某米甲對伊講：「你今暝若無逃命，明仔日你欲受刣。」
1SM|19|12||米甲就對窗仔墜大衛落去，伊就走去，來閃避。
1SM|19|13||米甲用家內的偶像下佇眠床，頭殼靠佇山羊毛的枕頭，用被蓋伊。
1SM|19|14||掃羅差人去掠大衛，米甲講：「伊破病。」
1SM|19|15||掃羅閣差人去看大衛，講：「連眠床扛來我遮，我通刣死伊。」
1SM|19|16||使者入去，看見床裡有偶像，頭殼靠佇山羊毛的枕頭。
1SM|19|17||掃羅對米甲講：「你啥事按呢騙我，放我的對敵逃走啊？」米甲應講：「伊給我講：『你放我去，我豈著刣死你嗎？』」
1SM|19|18||大衛走去，逃閃到拉瑪見撒母耳，將掃羅對伊所行的事攏總給伊講。伊及撒母耳就去拿約徛起。
1SM|19|19||有人給掃羅講，看啊，大衛佇拉瑪的拿約。
1SM|19|20||掃羅差使者去掠大衛。怹看見一陣先知啲講先知話，閣撒母耳徛佇怹中間監督怹；上帝的神臨到掃羅的使者，怹也講先知話。
1SM|19|21||有人將此個事給掃羅講，伊就差別個使者去，怹也講先知話。掃羅第三擺差使者去，怹也講先知話。
1SM|19|22||後來伊本身也去拉瑪，到西沽的大井遐，問人講：「撒母耳及大衛佇叨落？」有人給伊講：「看啊，佇拉瑪的拿約。」
1SM|19|23||伊就去拉瑪的拿約。上帝的神也臨到伊，伊愈行愈講先知話，直到拉瑪的拿約。
1SM|19|24||伊就褪衫，佇撒母耳的面前講先知話，通日通暝褪裼倒啲。對按呢人啲講：「掃羅也列佇先知中嗎？」
1SM|20|1||大衛對拉瑪的拿約逃走，到約拿單的面前，講：「我做甚麼？我有甚麼歹？佇你的老父的面前有甚麼罪，伊竟然啲數想我的生命嗎？」
1SM|20|2||約拿單給伊講：「決斷呣是！你bē到死。我的老父做代誌，無論大細，無一項無互我知。我的老父豈干單隱瞞我此項事嗎？決斷無按呢。」
1SM|20|3||大衛閣咒誓講：「你的老父準準知我佇你的面前得著恩典。伊的心講，呣通互約拿單知，驚了伊會憂悶。我指耶和華的永活，及你的活命來咒誓，我離開死只有一步若定。」
1SM|20|4||約拿單給大衛講：「你的心所愛，我欲給你做。」
1SM|20|5||大衛給約拿單講：「明仔日是初一，我應該著及王坐桌，求你容允我去匿佇田裡，到第三日下昏。
1SM|20|6||你的老父若看我無佇啲，你就講：『大衛切切求我准伊倒去本城伯利恆，因為伊通家佇遐獻年祭。』
1SM|20|7||伊若講好啦，就你的奴僕有平安；伊若發受氣，就知伊決意欲害我。
1SM|20|8||今你著施恩互你的奴僕，因為你前有互你的奴僕及你指耶和華來結約。我若有罪，請你本身刣我，啥事帶我到你的老父遐？」
1SM|20|9||約拿單講：「決斷無對你按呢行！因為我若真知我的老父決意欲害你，我豈無給你講嗎？」
1SM|20|10||大衛給約拿單講：「你的老父若用歹聲嗽應你，是誰欲來給我講啊？」
1SM|20|11||約拿單給大衛講：「來啦，咱出來去田裡。」二人就出去田裡。
1SM|20|12||約拿單給大衛講：「願耶和華──以色列的上帝做干證。明仔日此時，抑是第三日，我探看我的老父，若有好意思向大衛，我豈無差人給你講嗎？
1SM|20|13||我的老父若有意思害你，我欲給你講互你平安去，若無，願耶和華加倍責罰約拿單。願耶和華及你佇啲，親像伊曾及我的老父佇啲一樣。
1SM|20|14||呣若我活啲的時你著對我顯明耶和華的慈愛，免得我死無，
1SM|20|15||就耶和華對地上一盡剪除大衛的對敵的時，你也永遠呣通對我的家，絕斷你的恩惠。」
1SM|20|16||約拿單就及大衛的家結約：講：「願耶和華對大衛諸個對敵的手來討伊。」
1SM|20|17||約拿單因為疼大衛，就教伊閣咒誓，因為伊疼伊親像疼家己的生命。
1SM|20|18||約拿單給伊講：「明仔日是月的初一，你的位放空，欲講你無佇啲。
1SM|20|19||等到三日，你著緊緊落去，到你前抵著代誌所匿的所在，佇以色的石磐遐聽候。
1SM|20|20||我欲射三支箭佇石盤邊，那親像考靶一樣。
1SM|20|21||我欲差一個囝仔，講：『你去尋許個箭』我若給囝仔講：『看啊，箭佇你此旁著拾伊』，你就通倒來；我指活的耶和華來咒誓，你有平安無害。
1SM|20|22||我若給囝仔講：『看啊，箭佇你彼旁』你就著去，因為是耶和華差你去。
1SM|20|23||論到你我今仔日所講的，有耶和華佇你我的中間，直到永遠。」
1SM|20|24||大衛就去匿佇田裡。到初一日，王坐桌得欲食。
1SM|20|25||王照常坐伊的位，就是倚佇壁裡的位，約拿單啲徛，押尼珥坐佇掃羅的身邊，大衛的位放空。
1SM|20|26||總是此日掃羅無講甚麼，伊拍算大衛抵著代誌，無清氣，伊的確是無清氣。
1SM|20|27||隔日，就是彼月的初二，大衛的位猶原放空。掃羅問伊的子約拿單講：「耶西的子怎樣昨仔日、今仔日無來食？」
1SM|20|28||約拿單應掃羅講：「大衛切切求我准伊去伯利恆。
1SM|20|29||伊講：『求你准我去，因為阮兜佇城內有祭祀；我的兄吩咐我去。今我若佇你的目睭前得著恩典，求你准去見我許個兄』；所以伊無來及王坐桌。」
1SM|20|30||掃羅對約拿單發受氣，給伊講：「你此個硬心悖逆的婦仁人的子，我豈呣知你揀耶西的子，家己取凌辱，致到你的老母抵著褪裼的凌辱嗎？
1SM|20|31||因為耶西的子活佇地上的時，你及你的國的確bē堅固。今著差人去，掠伊到我遮；伊的確著死。」
1SM|20|32||約拿單應伊的老父掃羅對伊講：「伊啥事著死啊？伊有做甚麼啊？」
1SM|20|33||掃羅擲彼支槍欲鑿約拿單，約拿單就知伊的老父決意欲刣大衛。
1SM|20|34||對按呢約拿單真受氣，就對桌裡起來佇此初二日無食甚麼。伊因為大衛煩惱，是因為伊的老父凌辱伊。
1SM|20|35||隔早起，約拿單照伊及大衛所約的時出去到田裡，有一個囝仔及伊去。
1SM|20|36||給囝仔講：「你走去，尋我所射的箭。」囝仔走去，伊就射一支箭佇伊的頭前。
1SM|20|37||囝仔到約拿單箭射到的所在，約拿單佇囝仔的後面叫講：「箭豈呣是佇你的頭前嗎？」
1SM|20|38||約拿單閣叫囝仔講：「趕緊噢緊緊去，呣通延延！」約拿單的囝仔就拾許個箭，倒轉來伊的主人遐。
1SM|20|39||總是囝仔呣知這是甚麼意思，只有約拿單及大衛知此個代誌。
1SM|20|40||約拿單將器械交代囝仔，吩咐講：「你提倒去城內。」
1SM|20|41||囝仔去了後，大衛就對南勢一所在出來，仆佇地裡，拜三拜；二人相唚，相及啼哭，大衛閣卡到極。
1SM|20|42||約拿單給大衛講：「你今平安去，咱二人已經指耶和華的名咒誓講：『願耶和華佇你我的中間，閣佇你的後裔及我的後裔的中間，直到永遠。』」伊就起來去；約拿單也倒去城內。
1SM|21|1||大衛到羅伯到祭司亞希米勒遐，亞希米勒驚惶來接大衛，對伊講：「你啥事家己來，無人及你來啊？」
1SM|21|2||大衛應祭司亞希米勒講：「王命令我一件事閣給我講：『我所差你的事及我所命令你的，攏呣通互人知。』我已經派少年人佇某所在聽候我。
1SM|21|3||今你的手有甚麼物？請你用五個餅互我抑是別項。」
1SM|21|4||祭司對大衛講：「我的手裡無平常的餅，只有聖的餅；若少年人無親近婦仁人才通。」
1SM|21|5||大衛應祭司給伊講：「到今約略有三日未曾親近婦仁人；我出門的時，雖然是平常的代誌，少年人的器具是清氣；何況今仔日怹的器具豈無聖嗎？」
1SM|21|6||祭司就提聖的餅互伊；因為佇遐無別物的餅，只有排列的餅，對耶和華的面前提起來的，提起來彼日是欲下燒的餅來排伊。（
1SM|21|7||當彼日佇遐有掃羅的奴僕留佇耶和華的面前。名叫多益，是以東人，做掃羅顧精牲者的頭人。）
1SM|21|8||大衛問亞希米勒講：「你手下有槍抑是刀抑無？因為王的代誌真緊急，我攏無帶刀及器械。」
1SM|21|9||祭司講：「有非利士人歌利亞的刀，就是你前佇以拉的山谷所刣死的佇遮，包佇布裡，佇以弗得的後面，你若欲用就抬去；因為彼支以外，無別項。」大衛講：「此支刀無一支會比得伊！請你互我。」
1SM|21|10||彼日大衛起身，閃避掃羅，走到迦特王亞吉遐。
1SM|21|11||亞吉許個人臣給伊講：「此個豈呣是彼國的王大衛嗎？怹佇跳舞中唱和講『掃羅刣死怹的千千，大衛刣死怹的萬萬。』豈呣是指此人嗎？」
1SM|21|12||大衛將諸個話存佇心內，真驚迦特王亞吉，
1SM|21|13||就佇眾人的面前改換舉動，佇怹的手下假癲狂，佇城門的門扇亂寫亂畫，互涎流佇嘴鬚裡。
1SM|21|14||亞吉給伊的人臣講：「恁看，此個人是癲狂。啥事帶伊來我遮啊？
1SM|21|15||我豈有欠用癲狂的，恁才導此人來癲狂佇我的面前啊？此人豈通入我的厝嗎？」
1SM|22|1||大衛就離開遐，走到亞杜蘭的洞。伊的兄弟及伊的老父全家聽見，就攏落去到伊遐。
1SM|22|2||見若窘迫的、欠債的、心內鬱悴的攏聚集到伊遐；大衛就做怹的頭，倚伊的約略有四百人。
1SM|22|3||大衛對遐去摩押的米斯巴，給摩押王講：「求你容允我的老父我的老母出來，踮恁遮徛，聽候我知上帝欲給我怎樣行。」
1SM|22|4||伊導怹到摩押王的面前。大衛踮佇山寨的時陣，伊的父母也踮佇摩押王遐。
1SM|22|5||先知迦得給大衛講：「你呣通踮佇衛所，著去猶大地。」大衛就離開遐，去到哈列的樹林。
1SM|22|6||掃羅佇基比亞的拉瑪，坐佇垂絲柳的樹腳，手裡抬槍，眾人臣圍纍佇伊的左右。掃羅聽見講大衛及隨的人互人抵著，
1SM|22|7||掃羅就給圍伊的人臣講：「便雅憫人啊，恁著聽！耶西的子會用田及葡萄園互恁逐人嗎？會設立恁逐人做千總百總嗎？
1SM|22|8||恁竟然相及計謀攻擊我！我的子曾及耶西的子結約，無人報我知；恁中間無一人可憐我；我的子教唆我的人臣攻擊我，當等我親像今仔日的款，恁攏無報我知。」
1SM|22|9||彼時以東人多益徛佇掃羅人臣的中間，給伊講：「我曾看見耶西的子到羅伯，到亞希突的子亞希米勒遐。
1SM|22|10||亞希米勒替伊問耶和華，閣互伊食物，也用非利士人歌利亞的刀互伊。」
1SM|22|11||王就差人召亞希突的子祭司亞希米勒及伊老父全家，就是踮佇羅伯許個祭司；怹就攏來王遐。
1SM|22|12||掃羅講：「亞希突的子啊，著聽！」伊應講：「我的主啊，我佇遮。」
1SM|22|13||掃羅給伊講：「恁啥事及耶西的子計謀攻擊我，你竟然用餅及刀互伊，閣替伊問上帝，互伊起來攻擊我，當等我親像今仔日的款？」
1SM|22|14||亞希米勒應王講：「你的人臣中是誰會比得大衛的盡忠啊？伊是王的子婿，閣做你的參謀，也佇你的家中是尊貴的。
1SM|22|15||我豈是對今仔日才替伊問上帝嗎？我決斷無彼號意思！王莫得用甚麼歸佇奴僕及我的老父全家；因為諸個一切的事，無論大細，你的奴僕攏呣知。」
1SM|22|16||王講：「亞希米勒啊，你及你的老父全家攏的確著死！」
1SM|22|17||王命令左右的侍衛講：「恁越轉去刣耶和華的祭司；因為怹也幫助大衛，閣因為怹知大衛逃走，竟然無報我知。」總是王的人臣呣肯伸手拍死耶和華的祭司。
1SM|22|18||王給多益講：「你越轉去拍許個祭司！」以東人多益就越轉去拍祭司，彼日刣死穿幼苧布的以弗得八十五人；
1SM|22|19||閣用刀拍祭司的城羅伯其中的男女、囝仔、食奶的嬰仔，及牛、驢、羊攏用刀刣死。
1SM|22|20||亞希突的子亞希米勒有一個子，名叫亞比亞他，脫離走去隨大衛。
1SM|22|21||亞比亞他給大衛講掃羅有刣死耶和華的祭司。
1SM|22|22||大衛給亞比亞他講：「彼日以東人多益佇遐，我知伊的確會給掃羅講。你的老父全家失落生命，攏是因為我的緣故。
1SM|22|23||你著及我住，呣免驚。因為數想我的生命的就是數想你的生命；你及我住會得著保全。」
1SM|23|1||有人報大衛講：「看啊，非利士人拍基伊拉，搶五穀場。」
1SM|23|2||大衛就問耶和華講：「我通去拍許個非利士人抑呣通？」耶和華給大衛講：「你通去拍非利士人，救基伊拉。」
1SM|23|3||隨大衛的人給伊講：「咱佇猶大地遮尚且驚惶，何況去基伊拉拍非利士人的軍隊啊？」
1SM|23|4||大衛閣問耶和華。耶和華應講：「你起來落去基伊拉，因為我欲用非利士人交佇你的手。」
1SM|23|5||大衛及隨伊的人去基伊拉，及非利士人交戰，搶怹的精牲，刣死怹多多人。按呢，大衛救基伊拉徛起的百姓。
1SM|23|6||亞希米勒的子亞比亞他走去到基伊拉見大衛的時，手裡帶以弗得落去。
1SM|23|7||有人給掃羅講：「大衛到基伊拉。」掃羅講：「上帝將伊交佇我的手；因為伊入有門有閂的城，關住佇彼內面。」
1SM|23|8||掃羅就招集眾百姓，欲去交戰落去基伊拉，圍困大衛及隨伊的人。
1SM|23|9||大衛知掃羅設計謀欲害伊，就給亞比亞他講：「你帶以弗得來。」
1SM|23|10||大衛講：「耶和華──以色列的上帝啊，你的奴僕確實聽見掃羅愛欲來基伊拉，欲為著我的緣故滅此個城。
1SM|23|11||基伊拉人欲將我交佇伊的手抑無？掃羅欲照你的奴僕所聽見的落來抑無？耶和華──以色列的上帝啊，求你指示你的奴僕！」耶和華講：「掃羅欲落來。」
1SM|23|12||大衛閣講：「基伊拉人欲將我及隨我的人交佇掃羅的手嗎？耶和華講：「怹欲將你交互伊。」
1SM|23|13||大衛及隨伊的人約略六百，就起身出基伊拉，去怹所去的所在。有人給掃羅講，大衛已經對基伊拉逃走；掃羅就無出去。
1SM|23|14||大衛踮佇曠野的衛所，常常佇西弗曠野的山地。掃羅逐日尋伊，總是上帝無將大衛交佇伊的手。
1SM|23|15||大衛知掃羅已經出來啲數想伊的生命。彼時，大衛佇西弗的曠野踮佇樹林內；
1SM|23|16||掃羅的子約拿單起身，去彼個樹林內見大衛，互伊靠上帝來堅固，
1SM|23|17||就給伊講：「呣免驚！我的父掃羅的手尋你bē著；你欲做以色列王，我欲做你的第二。此個事我的父掃羅已經知。」
1SM|23|18||對按呢二人佇耶和華的面前結約。大衛踮樹林，約拿單倒去伊的厝。
1SM|23|19||西弗人上去基比亞見掃羅，講：「大衛豈呣是踮佇阮遐匿佇樹林內的衛所，佇耶示們南旁的哈基拉山嗎？
1SM|23|20||王啊，請你照你的心所愛落去的落去，將伊交佇王的手是阮的代。」
1SM|23|21||掃羅講：「願耶和華賜福恁，因為恁可憐我。
1SM|23|22||請恁倒去，閣代先備辦詳細知，探看伊行踏的所在，甚麼人看見伊佇遐，因為有人給我講伊真狡怪。
1SM|23|23||所以恁著查看，知伊一切家己匿密的所在，倒轉來用實情給我講，我就欲及恁去。伊若佇此個境內，我欲佇猶大的眾鄉社給伊搜出來。」
1SM|23|24||怹就起身，代先掃羅去西弗。大衛及隨伊的人踮佇瑪雲的曠野佇耶示們南勢的亞拉巴。
1SM|23|25||掃羅及隨伊的人去尋伊；有人給大衛講，伊就落去到石磐，踮佇瑪雲的曠野。掃羅聽見，就佇瑪雲的曠野追趇大衛。
1SM|23|26||掃羅行佇山的此旁，大衛及隨伊的人行佇山的彼旁。大衛緊急行閃避佇掃羅的面前；因為掃羅及隨伊的人，四面圍大衛及隨伊的人，欲掠怹。
1SM|23|27||有使者到來報掃羅講：「你著緊緊倒來，因為非利士人侵犯境界。」
1SM|23|28||對按呢掃羅無趇大衛，倒去抵敵非利士人。因為按呢彼個所在名叫西拉哈瑪希羅結。
1SM|23|29||大衛對遐上去，踮佇隱基底的衛所。
1SM|24|1||掃羅追趇非利士人倒來的時，有人給伊講：「看啊，大衛踮佇隱基底的曠野。」
1SM|24|2||掃羅就對以色列中導揀選的兵三千，去尋大衛及隨伊的人，去野山羊的石磐。
1SM|24|3||到路邊的羊寮(tiâu)，佇遐有洞，掃羅入去欲大便。大衛及隨伊的人匿佇洞內卡深的所在。
1SM|24|4||跟隨大衛的人給伊講：「耶和華曾給你講：『我欲將你的對敵交佇你的手，照你所看做好的款待伊。』看啊，彼個日到啦！」大衛就起來，暗靜割掃羅外服的衫仔裾。
1SM|24|5||後來大衛心內家己責備，因為割掃羅的衫仔裾；
1SM|24|6||對隨伊的人講：「願耶和華禁止我，對我的主耶和華所抹油者行此個事起手來攻擊伊，因為伊是耶和華所抹油者。」
1SM|24|7||大衛用諸個話阻止隨伊的人，呣准怹起來攻擊掃羅。掃羅起來，對洞內出去行伊的路。
1SM|24|8||後來大衛也起來，對洞內出去，佇掃羅的後面叫講：「我的主，我的王！」掃羅越頭看，大衛就屈身、仆佇地裡拜。
1SM|24|9||大衛對掃羅講：「你啥事聽人的話，講，大衛想欲害你啊？
1SM|24|10||今仔日你親目看見，今仔日你佇洞內，耶和華將你交佇我的手；有人教我刣你，總是我疼惜你，我講：『我無欲伸手害我的主，因為伊是耶和華所抹油者。』
1SM|24|11||我的父啊，你看唧看你外服的衫仔裾佇我的手。我割你的外服衫仔裾，無刣你；對按呢你通看出就知我的手無做甚麼歹無悖逆你。我呣曾得罪你，總是你親像拍獵數想我的生命。
1SM|24|12||願耶和華佇你我的中間判斷，耶和華欲佇你的身上給我伸冤，總是我的手無欲害你。
1SM|24|13||親像古早人有一句俗語講：『歹事對歹人出。』總是我的手呣共你。
1SM|24|14||以色列王出來欲尋是誰啊？你追趇是誰啊？不過尋一隻死狗，一粒虼蚤。
1SM|24|15||所以願耶和華做審判司，判斷佇你我的中間，閣鑑察來辯護我的案件，救我出你的手。」
1SM|24|16||大衛對掃羅講諸個話息，掃羅講：「我的子大衛，這是你的聲嗎？」掃羅就出聲啼哭，
1SM|24|17||給大衛講：「你比我卡公義；因為你用好報我，總是我用歹報你。
1SM|24|18||你今仔日是表明用好款待我；因為耶和華將我交佇你的手，總是你無刣死我。
1SM|24|19||人若抵著伊的對敵，豈有放伊平安去嗎？願耶和華因為你今仔日對我所行的，用好報你。
1SM|24|20||看啊，今我知你的確欲做王，以色列國欲堅固佇你的手。
1SM|24|21||今你著指耶和華對我咒誓，我過身了，無剪除我的後裔，佇我的父的家無滅無我的名。」
1SM|24|22||大衛就向掃羅咒誓，掃羅就倒去伊的厝；大衛及隨伊的人上去衛所。
1SM|25|1||撒母耳死，以色列眾人聚集，為著伊啼哭，埋葬伊佇伊家己的厝──就是佇拉瑪。大衛起身落去，佇巴蘭的曠野。
1SM|25|2||佇瑪雲有一人，伊的產業佇迦密，是大好額人，有綿羊三千隻，山羊一千隻；伊佇迦密剪羊毛。
1SM|25|3||彼人是迦勒族的人，名叫拿八；伊的某名叫亞比該，是聰明閣媠的婦仁人。總是彼人的行做是硬心閣兇惡。
1SM|25|4||大衛佇曠野聽見拿八啲剪羊毛，
1SM|25|5||大衛就差十個少年人，大衛吩咐許個少年人講：「恁著上去迦密見拿八，用我的名給伊請安。
1SM|25|6||著給彼個好命人講：『願你平安，願你的家平安，願你一切所有的攏平安。
1SM|25|7||今我聽見講有人佇你遐給你剪羊毛，你的牧者曾及阮住，阮無欺負伊，怹佇迦密的時，攏未曾失落甚麼。
1SM|25|8||通問你的少年人，怹欲給你講。所以願我的少年人佇你的目睭前得著恩典，因為阮來是好日子。求你照你的手隨便提淡薄互你的奴僕及你的子大衛。』」
1SM|25|9||大衛的少年人到，就將諸個話用大衛的名攏給拿八講，就靜靜聽候。
1SM|25|10||拿八應大衛的奴僕講：「大衛是是誰？耶西的子是是誰？近來多多奴僕悖伊的主人，
1SM|25|11||我的餅我的水及為著給剪羊毛的人，我所刣精牲的肉欲互剪羊毛的人，我豈通互許個我呣知伊對叨落來的人嗎？」
1SM|25|12||大衛的少年人就越轉身對原路倒去，照諸個話攏給大衛講。
1SM|25|13||大衛對隨伊的人講：「恁逐人攏著背刀！」怹就攏背刀，大衛也背刀。隨大衛上去的約略有四百人，留二百人顧守雜物。
1SM|25|14||拿八許個少年人中有一個來給拿八的某亞比該講：「大衛對曠野差使者來請安阮主人，主人反轉誚皮怹。
1SM|25|15||總是許個人款待阮真好；阮佇田野及怹往來的時，攏無受傷害，也無失落甚麼。
1SM|25|16||阮佇怹遐飼羊的時，怹暝日做阮的牆圍。
1SM|25|17||今你著知，也著打算，看你欲怎樣行；因為有定著意思欲害阮的主人及伊的全家。伊的性情兇惡，無人敢及伊講話。」
1SM|25|18||亞比該就趕緊將二百個餅，二皮袋酒，五隻備辦好的羊，五細亞烘的五穀，一百葩葡萄干，二百個無花果餅，互幾若隻驢背，
1SM|25|19||給伊許個少年人講：「恁做頭去，我欲隨恁的後面去。」總是無給伊的丈夫拿八講。
1SM|25|20||伊就騎驢，抵仔落山的越角，忽然看見大衛及隨伊的人佇對面落來，伊就抵著怹。
1SM|25|21||大衛曾講：「此人佇曠野一切所有的我給伊顧守，致到屬佇伊的無失落一項，實在是空空！伊用歹報我的好。
1SM|25|22||凡若屬伊的，我若留伊一個查甫子到明仔天光，願上帝照按呢款待大衛的對敵，也比按呢猶卡重！」
1SM|25|23||亞比該看見大衛，就趕緊對伊的驢落來，佇大衛的面前俯頭仆佇地裡拜伊，
1SM|25|24||仆佇伊的腳下，講：「我的主啊，願此個罪歸佇我！求你准你的女婢講互你聽，閣求你聽你的女婢的話。
1SM|25|25||求我的主莫得致意此個無下落的人拿八，因為伊的名怎樣伊的人款也是按呢；伊的名叫拿八，伊做人果然愚戇。總是我的主所差來的少年人，你的女婢也無看見。
1SM|25|26||我的主啊，耶和華既然禁止你犯著刣死人的罪，用你的手報家己的仇讎，所以我指永活的耶和華、及你的活命來咒誓講：『願你的對敵及計謀害我的主的攏親像拿八。』
1SM|25|27||今你的女婢所帶來互我的主的禮物通互跟隨我的主的少年人。
1SM|25|28||求你寬恕你的女婢的罪過。因為耶和華的確給我的主建立堅固的家，因為我的主為著耶和華交戰；閣佇你一生的日無查出你有甚麼過失。
1SM|25|29||雖然有人起來追趇你，數想你的生命，總是我的主的生命欲佇耶和華──你的上帝遐，包佇活命的包內；你的對敵的生命，耶和華欲給伊甩出來，親像對甩索的中間甩出去一樣。
1SM|25|30||到後日耶和華照伊所應允我的主的福氣，來一盡行佇你，設立你做以色列的頭，當彼時，
1SM|25|31||我的主呣免為著流無罪的人的血伸家己的冤，致到有甚麼憂悶，抑是心內家己責備。耶和華賜福互我的主的時，求你記念你的女婢。」
1SM|25|32||大衛給亞比該講：「耶和華──以色列的上帝是應該謳咾的，因為伊今仔日差你來抵著我。
1SM|25|33||你的智慧通謳咾，你本身也通謳咾；因為你今仔日阻擋我犯著刣死人的罪，無用家己的手報家己的仇讎。
1SM|25|34||禁止我傷害你的耶和華──以色列的上帝，我指伊的永活來咒誓，若你無緊緊來接我，到明仔早起，見若屬拿八的決斷無留一個查甫子。」
1SM|25|35||大衛收亞比該帶來互伊的物，就給伊講：「你通平安倒去你的家！看啊，我有聽你的話，帶著你。」
1SM|25|36||亞比該到拿八遐，看見伊佇家內排設筵席，親像王的筵席；拿八心大歡喜因為伊真大醉。所以亞比該無論大細的事攏無給伊講，聽候到隔早起。
1SM|25|37||到隔早起，拿八酒退，伊的某將諸個事給伊講，伊的心佇內面親像死，伊變親像石頭。
1SM|25|38||約略十日，耶和華拍拿八，伊就死。
1SM|25|39||大衛聽見拿八已經死，就講：「應該著謳咾耶和華，因為我對拿八的手所受的凌辱，伊有給我伸冤，閣阻止奴僕行歹；耶和華也互拿八的歹歸到拿八的頭殼。」按呢大衛就差人去，及亞比該講，欲娶伊做某。
1SM|25|40||大衛的奴僕到迦密見亞比該，給伊講：「大衛差阮來見你，想欲娶你做某。」
1SM|25|41||亞比該就起來，仆佇地裡，講：「你的女婢佇遮，願做差用，來洗我的主許個奴僕的腳。」
1SM|25|42||亞比該緊緊起來，騎驢，有伊五個女婢相及去，伊就隨大衛的使者去，做大衛的某。
1SM|25|43||大衛也娶耶斯列人亞希暖，怹二人攏做伊的某。
1SM|25|44||掃羅已經將伊的查某子米甲，就是大衛的某，互迦琳人拉億的子帕提做某。
1SM|26|1||西弗人到基比亞見掃羅，講：「大衛豈呣是家己匿佇耶示們頭前的哈基拉山嗎？」
1SM|26|2||掃羅就起來，導以色列中揀選的兵三千落去到西弗的曠野，欲佇西弗的曠野尋大衛。
1SM|26|3||掃羅佇耶示們頭前的哈基拉山，紮營佇路裡。大衛踮佇曠野，知掃羅來曠野欲追赴伊，
1SM|26|4||大衛就差幾若個偵探，才知掃羅真正來。
1SM|26|5||大衛就起來，到掃羅紮營的所在，大衛看見掃羅及伊的軍長尼珥的子押尼珥睏的所在；掃羅睏佇排列車的內面，百姓紮營佇伊的四圍。
1SM|26|6||大衛對赫人亞希米勒及洗魯雅的子約押的兄弟亞比篩講：「是誰欲及我落去到營盤到掃羅遐？」亞比篩講：「我及你落去。」
1SM|26|7||大衛及亞比篩透暝到百姓遐，看見掃羅倒佇排列車的內面啲睏；伊的槍佇頭殼邊，插佇地裡。押尼珥及百姓睏佇伊的四圍。
1SM|26|8||亞比篩給大衛講：「上帝今仔日將你的對敵交佇你的手，求你准我用槍給伊鑿佇地裡，鑿一下，呣免二下。」
1SM|26|9||大衛給亞比篩講：「呣通害死伊。是誰起手害耶和華所抹油者也無罪啊？」
1SM|26|10||大衛閣講：「我指永活的耶和華來咒誓，耶和華欲拍伊，豈採伊死日欲到，抑是伊欲落戰陣來死；
1SM|26|11||我對佇耶和華，決斷呣敢起手拍耶和華所抹油者。今你通取伊頭殼邊的槍及水瓶，咱通提來去。」
1SM|26|12||大衛對掃羅的頭殼邊取伊的槍及水瓶，二人就去，無人看見，無人知，也無人醒，是怹攏啲睏，因為耶和華互怹睏重眠。
1SM|26|13||大衛過去到彼旁，遠遠徛佇山頂，及怹相離不止遠。
1SM|26|14||大衛叫百姓及尼珥的子押尼珥講：「押尼珥啊，你無應嗎？」押尼珥講：「你是是誰？啲叫王啊？」
1SM|26|15||大衛對押尼珥講：「你豈呣是一個勇士嗎？以色列中是誰比得你啊？你啥事無保護你的主──你的王啊？因為百姓中有一人入去欲害你的王──你的主。
1SM|26|16||你此號所做是呣好！我指永活的耶和華咒誓，恁攏是該死的；因為無保護恁的主，就是耶和華所抹油者。今你看王頭殼邊的槍及水瓶佇叨落？」
1SM|26|17||掃羅認得是大衛的聲，就講：「我的子大衛，這是你的聲嗎？」大衛講：「王啊──我的主，是我的聲」；
1SM|26|18||閣講：「我的主啥事追趇奴僕？我做甚麼？我的手有甚麼歹？
1SM|26|19||王啊，我的主啊今求你聽奴僕的話：若是耶和華激動你攻擊我，願伊監納祭物；若是人激動你，願怹佇耶和華的面前受咒詛；因為怹今仔日革著我，互我無份佇耶和華的業，講：『你去服事別個上帝！』
1SM|26|20||今莫得互我的血流佇離開耶和華面前的地。因為以色列王出來是尋一隻虼蚤，親像人佇山裡趇一隻鷓鴣。」
1SM|26|21||掃羅講：「我有罪啦！我的子大衛，你通倒來，我無欲閣害你；因為你今仔日看我的生命做寶貝。看啊，我所做是真戇，錯誤到極。」
1SM|26|22||大衛應講：「王啊，你的槍佇遮，你著叫一個少年人過來抬。
1SM|26|23||耶和華欲照逐人的公義及忠信來報伊，因為今仔日耶和華將你交佇我的手。總是我呣肯伸手害耶和華所抹油者。
1SM|26|24||我今仔日看重你的生命，願耶和華也按呢看重我的生命，閣救我脫離攏總的患難。」
1SM|26|25||掃羅給大衛講：「我的子大衛，願你受祝福！你欲行出大的代誌，也穩當欲卡贏。」大衛就做伊行，掃羅倒去伊的本所在。
1SM|27|1||大衛心內講：「欲有一日我死佇掃羅的手，呣值著走去非利士的地。掃羅對佇我就絕望，無閣佇以色列的境內尋我；按呢我就通脫離伊的手。」
1SM|27|2||大衛就起來，及隨伊的六百人過去到迦特王──瑪俄的子亞吉遐。
1SM|27|3||大衛及伊二個某，就是耶斯列人亞希暖及曾做拿八的某的迦密人亞比該，及隨大衛的人，以及逐人的家眷，攏踮佇迦特亞吉遐。
1SM|27|4||有人給掃羅講：「大衛走去迦特。」掃羅就無閣尋伊。
1SM|27|5||大衛對亞吉講：「我若佇你的面前得著恩典，求你用山場一個城互我，我就有所在通徛起。因為你的奴僕啥事著及你相及徛起佇京城啊？」
1SM|27|6||當彼日亞吉將洗革拉互伊，因為按呢洗革拉屬猶大王，直到今仔日。
1SM|27|7||大衛踮佇非利士人的地共一年閣四月日。
1SM|27|8||大衛及隨伊的人上去，侵取基述人、基色人、亞瑪力人。因為此幾族平素徛起佇彼所在，對書珥去到埃及。
1SM|27|9||大衛拍彼所在，無論男女無一個活，閣搶怹的羊、牛、驢、駱駝，及衣服，倒轉來見亞吉。
1SM|27|10||亞吉講：「恁今仔日去侵取甚麼地方啊？」大衛講：「拍猶大的南方、耶拉篾人的南方、基尼人的南方。」
1SM|27|11||大衛無留一個男女活，帶到迦特。是拍算講：「驚了怹將阮的事報人知，講大衛按呢行，閣伊踮佇非利士人的地的時，也常常照此款來行。」
1SM|27|12||亞吉信大衛，心內講：「大衛互伊本族以色列人真厭惡，所以伊欲永遠做我的奴僕。」
1SM|28|1||彼時，非利士人聚集軍兵出陣，欲及以色列人交戰。亞吉對大衛講：「你著確實知，你及隨你的人攏著隨我出陣。」
1SM|28|2||大衛對亞吉講：「是，奴僕所會做的代誌，你的確會知。」亞吉給大衛講：「按呢，我設立你永遠做我的侍衛長。」
1SM|28|3||彼時撒母耳已經死，以色列眾人為著伊哀哭，埋葬伊佇拉瑪，就是佇伊的本城。掃羅曾趕逐鬼上身的及行邪術的離開伊的境內。
1SM|28|4||非利士人聚集，紮營佇書念；掃羅聚集以色列眾人紮營佇基利波。
1SM|28|5||掃羅看見非利士的軍兵就真驚，心噗噗筅到極。
1SM|28|6||掃羅問耶和華，耶和華攏無用眠夢，抑是烏陵，抑是先知來應伊。
1SM|28|7||掃羅吩咐伊的奴僕講：「你著給我尋尪姨，互我通去伊遐問伊。」奴僕講：「佇隱多珥有一個尪姨。」
1SM|28|8||掃羅就改換伊的形容，穿別號的衫，有二人及伊去，暝時去彼個婦仁人遐。掃羅講：「請你用上你的身的神給我行法術，我所給你講的人，你給我牽伊上來。」
1SM|28|9||婦仁人對伊講：「看啊，你知掃羅的所做伊對境內剪除諸個鬼上身的及行邪術的。你啥事設計欲害死我的生命啊？」
1SM|28|10||掃羅指耶和華對伊咒誓講：「我指永活的耶和華來咒誓，你無欲因為此個事受刑罰。」
1SM|28|11||婦仁人講：「我著給你牽甚麼人上來啊？」伊講：「給我牽撒母耳上來。」
1SM|28|12||婦仁人看見撒母耳，就大聲叫，婦仁人給掃羅講：「你啥事騙我？因為你是掃羅。」
1SM|28|13||王對伊講「莫得驚，你看見甚麼？」婦仁人給掃羅講：「我看見神明對地裡上來。」
1SM|28|14||掃羅講：「伊的形狀怎樣？」伊講：「有一個老人上來，身軀moa長衫。」掃羅知是撒母耳，就仆佇地裡，拜伊。
1SM|28|15||撒母耳給掃羅講：「你啥事攪擾我，牽我上來啊？」掃羅講：「我困苦到極；因為非利士人及我交戰，上帝也離開我，無閣用先知抑是眠夢來應我。所以我請你來，通指示我著怎樣行。」
1SM|28|16||撒母耳講：「耶和華已經離開你，續做你的對敵，你啥事問我啊？
1SM|28|17||耶和華照伊託我所講的話行佇你，耶和華已經對你的手搶奪國位，互你的同伴大衛。
1SM|28|18||因為你無趁耶和華的話；行伊的大受氣佇亞瑪力，所以耶和華今仔日按呢行佇你，
1SM|28|19||閣耶和華欲將你及以色列交佇非利士人的手。明仔日你及你許個子欲及我佇啲；耶和華欲將以色列的軍兵交佇非利士人的手。」
1SM|28|20||掃羅忽然身軀倒直直佇地裡，因為撒母耳的話就真驚，到攏無力；因為一日一暝，攏無食甚麼。
1SM|28|21||婦仁人倚近掃羅，看見伊真迫腹，對伊講：「你的女婢聽你的話，無顧家己的生命，聽你所給我講的話。
1SM|28|22||今求你聽女婢的話，容允我佇你的面前排淡薄食物，互你食，你行路才有氣力。」
1SM|28|23||伊推辭，講：「我呣食。」總是伊的奴僕及婦仁人好嘴勸伊，伊才聽怹的嘴，對地裡起來，坐佇床裡。
1SM|28|24||婦仁人厝內有一隻肥的牛仔，趕緊刣伊，閣提麵粉摶伊做無酵餅來煏伊，
1SM|28|25||排佇掃羅及伊的奴僕的面前。怹食伊，彼暝怹就起身去。
1SM|29|1||非利士人聚集怹的軍兵到亞弗；以色列人紮營佇耶斯列的水泉邊。
1SM|29|2||非利士人許個首領導兵，有的一百有的一千，進前去；大衛及隨伊的人及亞吉隨佇後面。
1SM|29|3||非利士人的首領講：「諸個希伯來人佇遮做甚麼？」亞吉給非利士人的首領講：「此個豈呣是以色列王掃羅的人臣大衛嗎？伊及我住已經有諸個日諸個年。對伊投降我到今仔日，我未曾看見伊有過失。」
1SM|29|4||非利士人的首領受氣伊，非利士人的首領給伊講：「著互此人倒去，倒去你所安置伊的所在，呣通互伊及咱落陣，驚了伊佇陣內做咱的對敵。伊欲及伊的主人復和欲用甚麼啊？豈呣是諸個人的頭殼？
1SM|29|5||前怹有人跳舞唱和講：『掃羅刣死怹的千千，大衛刣死怹的萬萬』，所講的，豈呣是此個大衛嗎？」
1SM|29|6||亞吉叫大衛來，給伊講：「我指永活的耶和華來咒誓，你是正直。你及我出入佇軍隊中，我看是好。因為對你來我遮的時到今仔日，我呣曾看見你有甚麼過失，獨獨諸個首領看你做呣好。
1SM|29|7||今你倒去，安然去，驚了你所做非利士人的首領無歡喜。」
1SM|29|8||大衛給亞吉講：「我曾做甚麼？對我起頭來你的面前的時，到今仔日，你佇你的奴僕有看出甚麼代誌，互我無通及王──我的主的對敵交戰啊？」
1SM|29|9||亞吉應大衛講：「我知你佇我的目睭前是好，親像上帝的使者一樣；總是非利士人的首領講：『此人呣通及咱去交戰。』
1SM|29|10||所以你以及你的主的奴僕，及你來的，著早早起來，你已經起來到天光就著去！」
1SM|29|11||隔早起大衛及隨伊的人早早起來，起身倒去非利士的地。非利士人也上去耶斯列。
1SM|30|1||第三日，大衛及隨伊的人到洗革拉。亞瑪力人已經侵犯南方及洗革拉，也拍洗革拉，用火燒伊，
1SM|30|2||掠城內的婦女無論大細，無刣死一個，干單掠伊去。
1SM|30|3||大衛及隨伊的人到彼個城，看見城已經互火燒去，怹的某子查某子攏互伊掠去。
1SM|30|4||大衛及隨伊的人就開聲哮，哮到無力通哮。
1SM|30|5||大衛二個某──耶斯列人亞希暖及曾做迦密人拿八的某亞比該，也互伊掠去。
1SM|30|6||大衛真著急，因為百姓講：「著用石頭擲伊。」是百姓人人為著怹的子查某子真煩惱，總是大衛倚靠耶和華──伊的上帝，家己堅固。
1SM|30|7||大衛給亞希米勒的子祭司亞比亞他講：「請你給我帶以弗得來。」亞比亞他就帶以弗得到大衛遐。
1SM|30|8||大衛問耶和華講：「我趇此個軍隊，趇會著抑bē？」耶和華講：「你著趇伊，因為趇穩當著，也穩當救怹攏倒來。」
1SM|30|9||大衛就及隨伊的六百人來到比梭的溪；留啲的人歇佇遐。
1SM|30|10||總是大衛及四百人去追趇，有二百人厭倦，bē會過比梭的溪，就留佇遐。趇
1SM|30|11||怹佇田野抵著一個埃及人，就帶伊到大衛遐；用餅互伊，伊就食，用水互伊飲，
1SM|30|12||閣互伊一塊無花果餅，二葩葡萄干。伊食了，精神復倒；因為伊三日三暝無食餅，無飲水。
1SM|30|13||大衛問伊講：「你屬是誰？對叨落來？」伊應講：「我是埃及的少年人，是亞瑪力人的奴僕；因為我三日前破病，我的主人就放拺我。
1SM|30|14||阮侵犯基利提的南勢及屬猶大的地，及迦勒地的南勢，閣用火燒洗革拉。」
1SM|30|15||大衛問伊講：「你會導我到彼個軍隊遐抑bē？」伊應講：「你著給我指上帝來咒誓，無刣死我，也無將我交佇我的主人的手，我就欲導你落去到彼個軍隊遐。」
1SM|30|16||伊導伊落去的時，看見怹四散佇遍地，飲食跳舞，因為對非利士地及猶大地所搶的物真多。
1SM|30|17||大衛拍怹對黃昏暗到隔日下昏，只有四百個騎駱駝的少年人走去，以外無一人走離。
1SM|30|18||亞瑪力人所搶去的財物，大衛攏救倒轉，大衛也救伊二個某倒來。
1SM|30|19||見若亞瑪力人所搶去的，無論大細、子、查某子、財物，大衛攏帶倒轉，無失落一個。
1SM|30|20||大衛閣搶所有的羊群牛群，怹趕伊佇精牲的頭前，講：「這是大衛所取來的。」
1SM|30|21||大衛到許個厭倦bē會跟隨大衛去，留佇比梭溪的二百人遐。怹出來迎接大衛及隨伊的百姓。大衛進前到百姓遐請安怹。
1SM|30|22||及大衛去的人，其中有歹人匪類攏總講：「因為怹無及咱去，咱所救倒轉的物的確呣分互怹，干單用怹逐人的某、子兒互怹，互怹導去。」
1SM|30|23||大衛講：「兄弟啊，呣通將耶和華所賞賜咱的物，按呢做；因為伊保護咱，將攻擊咱的軍隊交佇咱的手。
1SM|30|24||此個代誌是誰欲聽趁恁啊？顧守雜物的人所得著的份額，著親像出陣的人的份額；大家著平分。」
1SM|30|25||對彼日以後大衛設立此個做以色列的律例法度，直到今仔日。
1SM|30|26||大衛到洗革拉的時，對所搶的物的中間提起來寄去送伊的朋友猶大的長老，講：「看啊，諸個是對耶和華的對敵搶來的，送互恁做禮物。」
1SM|30|27||就是送互踮佇伯特利的，踮佇南方的拉末的，踮佇雅提珥的；
1SM|30|28||踮佇亞羅珥的，踮佇息末的，踮佇以實提莫的；
1SM|30|29||踮佇拉哈勒的，踮佇耶拉蔑人諸個城的，踮佇基尼人許個城的；
1SM|30|30||踮佇何珥瑪的，踮佇歌拉珊的，踮佇亞撻的；
1SM|30|31||踮佇希伯崙的，以及大衛及隨伊的人平素所往來的所在攏互伊。
1SM|31|1||非利士人及以色列人交戰。以色列人佇非利士人的面前逃走，受傷來死倒佇基利波山。
1SM|31|2||非利士人趇倚掃羅及伊的子，非利士人就刣死掃羅的子約拿單、亞比拿達、麥基舒亞。
1SM|31|3||彼個交戰攻擊掃羅真傷重，射箭的人趇著伊，伊互射箭的人迫伊真慘，
1SM|31|4||掃羅給抬伊的軍器的人講：「拔你的刀，給我鑿過去，驚了諸個無受割禮的人來鑿死我，來凌辱我。」抬伊的軍器的人無欲，因為伊真驚；掃羅就抬伊的刀扼佇彼頂面。
1SM|31|5||抬伊的軍器的看見掃羅已經死，伊也扼佇刀裡及伊相及死。
1SM|31|6||掃羅及伊三個子，及抬伊的軍器的人，以及攏總隨伊的人，同一日做一下死。
1SM|31|7||對按呢佇山谷彼旁及佇約但河彼旁的以色列人，看見以色列人已經逃走，掃羅及伊許個子也攏死，就棄拺許個城逃走。非利士人續來踮遐徛起。
1SM|31|8||隔日，非利士人來縛許個受刣死的人，尋著掃羅及伊三個子死佇基利波山，
1SM|31|9||就割斷伊的頭殼，褪伊的戰甲，差人到非利士地的四境，遍傳佇許個偶像的廟及百姓的中間；
1SM|31|10||閣將伊的戰甲下佇亞斯他錄的廟內，將伊的身屍釘佇伯珊的城牆頂。
1SM|31|11||基列雅比徛起的百姓聽見非利士人所行佇掃羅的事，
1SM|31|12||怹許個勇士攏起來，通暝行，將掃羅的身屍及伊許個子的身屍對伯珊的城牆取落來，帶到雅比，佇遐燒伊；
1SM|31|13||將怹的骨埋葬佇雅比的垂絲柳樹腳，禁食七日。
2SM|1|1||掃羅死了，也大衛刣死亞瑪力人倒來的時，大衛住佇洗革拉二日。
2SM|1|2||到第三日，看啊，有一人對營盤對掃羅遐來，衣裳拆裂，頭殼摻土粉，到大衛遐就仆佇地裡拜伊。
2SM|1|3||大衛問伊講：「你對叨落來？」伊應講：「我對以色列的軍營走來。」
2SM|1|4||大衛閣問伊講：「代誌怎樣？請你給我講。」伊應講：「百姓對戰陣逃走，百姓多多倒啲死去；掃羅及伊的子約拿單也死。」
2SM|1|5||大衛給對伊講的少年人講：「你怎樣知掃羅及伊的子約拿單死啊？」
2SM|1|6||給伊講的少年人講：「我偶然到基利波山，看見掃羅倚佇伊的槍，有戰車、馬兵趇倚伊。
2SM|1|7||伊越頭看我，就叫我。我應講：『我佇遮。』
2SM|1|8||伊問我講：『你是甚麼人？』我應講：『我是亞瑪力人。』
2SM|1|9||伊閣給我講：『請你近倚我，來刣死我；因為我真痛苦，我的生命猶好好。』
2SM|1|10||我就近倚伊，來刣死伊，因為我知伊倒落去了的確bē活，我就提伊頭殼裡的冕旒、及伊的手環帶到我的主遮。」
2SM|1|11||大衛就拆裂衫，跟隨伊的人也是按呢，
2SM|1|12||為著掃羅及伊的子約拿單，及耶和華的百姓及以色列家，悲哀啼哭，禁食到日暗，因為怹倒佇刀下。
2SM|1|13||大衛給對伊講的少年人講：「你對叨落來？」應講：「我是出外人的子亞瑪力人。」
2SM|1|14||大衛對伊講：「你伸手刣死耶和華所抹油者，怎樣無驚啊？」
2SM|1|15||大衛叫一個少年人，講：「你近倚去刣死伊。」伊就去拍互伊死。
2SM|1|16||大衛給伊講：「你的血歸佇你的頭殼，因為你的嘴家己干證你講：『我刣死耶和華所抹油者。』」
2SM|1|17||大衛做哀歌，追悼掃羅及伊的子約拿單，
2SM|1|18||閣講將此個哀歌教示猶大人。此個哀歌名叫「弓歌」，寫佇雅煞珥的冊。
2SM|1|19||歌講：以色列啊，你的榮顯者受刣佇山頭！嗐啊，英雄的死到按呢啊！
2SM|1|20||莫得佇迦特報告；莫得佇亞實基倫的街路報揚；驚了非利士的查某囝仔歡喜；驚了無受割禮的人的查某囝仔大悅。
2SM|1|21||基利波山啊，願無露水無雨！佇你遐也無出禮物的田！因為佇遐勇士的盾牌受㧒擲；掃羅的盾牌親像無受抹油的。
2SM|1|22||對受刣者的血，對勇士的油，約拿單的弓無倒退；掃羅的刀無空空倒轉。
2SM|1|23||掃羅及約拿單──活的時通疼，通歡喜的，死的時也無分離──怹比鷹鳥卡緊，比獅卡強。
2SM|1|24||以色列的查某子啊，著為著掃羅啼哭！伊曾互恁穿朱紅色來歡喜，互恁的衣服有黃金的妝飾。
2SM|1|25||勇士怎樣倒佇戰陣！約拿單受刣佇你的山頭。
2SM|1|26||我的兄約拿單啊，我為你傷心！我盡在歡喜你！你的疼我，真奇妙，贏過婦仁人的疼。
2SM|1|27||勇士死到按呢！戰器毀滅到按呢！
2SM|2|1||後來，大衛問耶和華講：「我上去猶大一個城通嗎？」耶和華給伊講：「通上去。」大衛講：「我著上去叨落？」伊講：「到希伯崙。」
2SM|2|2||大衛就及伊二個某──就是耶斯列人亞希暖，及迦密人曾做拿八的某名亞比該──攏上去遐。
2SM|2|3||大衛也互跟隨伊的人及怹逐人的家眷攏上去，怹就踮佇希伯崙許個城。
2SM|2|4||猶大人到，佇遐用油抹大衛做猶大家的王。有人給大衛講：「埋葬掃羅的是基列雅比的人。」
2SM|2|5||大衛就差使者去見基列雅比的人，給怹講：「願耶和華賜福恁！因為恁用此個仁慈款待你的主──掃羅；給伊埋葬。
2SM|2|6||願耶和華用仁慈誠實款待恁，我也欲答恁此個仁慈，因為恁有行此個事。
2SM|2|7||恁的手著嚴硬，恁著勇敢，因為恁的主──掃羅已經死。猶大族也有用油抹我做怹的王。」
2SM|2|8||掃羅的軍長尼珥的子押尼珥，曾將掃羅的子伊施波設帶伊過去瑪哈念，
2SM|2|9||設立伊做王，治理基列、亞書利、耶斯列、以法蓮、便雅憫，及以色列的眾人。
2SM|2|10||掃羅的子伊施波設起頭做以色列王，彼時四十歲，坐位二年；獨獨猶大族隨大衛。
2SM|2|11||大衛佇希伯崙做猶大族的王，歷過七年閣六月日。
2SM|2|12||尼珥的子押尼珥及掃羅的子伊施波設的人臣對瑪哈念出來，去基遍。
2SM|2|13||洗魯雅的子約押及大衛的人臣也出來，佇基遍的池邊相抵著；怹就坐啲，一隊坐佇池的此旁，一隊坐佇池的彼旁。
2SM|2|14||押尼珥對約押講：「請你互少年人起來，佇咱的面前滾笑。」約押講：「通互伊起來。」
2SM|2|15||怹就起來照數額過去：屬掃羅的子伊施波設的便雅憫人十二名，大衛的人臣也有十二名，
2SM|2|16||逐個搝伊對面彼人的頭殼，用刀鑿伊對面彼人的脅，做一下倒落去死。所以，彼所在叫做希利甲哈素林，就是佇基遍。
2SM|2|17||彼日的交戰真雄，押尼珥及以色列人卡輸佇大衛的兵的面前。
2SM|2|18||佇遐有洗魯雅三個子：約押、亞比篩、亞撒黑。亞撒黑的腳gâu走親像野鹿一般；
2SM|2|19||亞撒黑追趇押尼珥無偏左右，直直趇押尼珥。
2SM|2|20||押尼珥越頭看講：「亞撒黑啊，是你抑呣是？」應講：「是我。」
2SM|2|21||押尼珥給伊講：「你著越轉正旁抑是倒旁，掠一個少年人，為你本身剝伊的戰衫。」總是亞撒黑直直追伊，呣肯越轉。
2SM|2|22||押尼珥閣給亞撒黑講：「你越轉莫得追趇我！我啥事著拍你倒地？若按呢，我有甚麼面目通去見你的兄約押？」
2SM|2|23||伊猶原呣肯越轉。押尼珥才用槍柄後的刀鑿入伊的腹肚，槍就𥦁過伊的尻脊後，伊就倒佇遐死。見若來到亞撒黑倒啲死的所在，就攏停腳。
2SM|2|24||約押及亞比篩追趇押尼珥；怹到基亞相對面的亞瑪山，佇基遍曠野的路，日就落。
2SM|2|25||便雅憫人聚集，隨押尼珥做一陣徛佇山頂。
2SM|2|26||押尼珥叫約押講：「刀劍刣人永無息嗎？你豈呣知到尾有艱苦嗎？你欲到甚麼時互百姓倒去、無趇怹的兄弟啊？」
2SM|2|27||約押講：「我指永活的上帝來咒誓：若呣是你講，早起百姓就倒去，無趇伊的兄弟。」
2SM|2|28||對按呢約押歕哨角，眾百姓就徛啲，無閣追趇以色列人，也無閣交戰。
2SM|2|29||押尼珥及隨伊的人通暝行經過亞拉巴，過約但，對畢倫過去，到瑪哈念。
2SM|2|30||約押無閣趇押尼珥就倒來，聚集眾百姓，大衛的兵減十九人及亞撒黑。
2SM|2|31||總是大衛的兵拍死便雅憫人及隨押尼珥的人，共三百六十人。
2SM|2|32||怹扛亞撒黑去伯利恆，埋葬佇怹老父的墓。約押及隨伊的人通暝行，到希伯崙的時天抵仔光。
2SM|3|1||掃羅的家及大衛的家交戰久久。大衛愈強盛；掃羅的家愈衰弱。
2SM|3|2||大衛佇希伯崙生幾若個子：大子暗嫩是耶斯列人亞希暖所生的；
2SM|3|3||第二個基利押是曾做迦密人拿八的某亞比該所生的；第三個押沙龍是基述王達買的查某子瑪迦的子；
2SM|3|4||第四個亞多尼雅是哈及的子；第五個示法提雅是亞比他的子；
2SM|3|5||第六個以特念是大衛的某以格拉所生的。諸個是大衛佇希伯崙所生的。
2SM|3|6||掃羅的家及大衛的家交戰的時，押尼珥佇掃羅的家家己強。
2SM|3|7||掃羅有一個妃，名叫利斯巴，是愛亞的查某子。伊施波設對押尼珥講：「你啥事及我老父的妃同房啊？」
2SM|3|8||押尼珥因為伊施波設的話就真受氣，講：「我豈是猶大的狗頭嗎？我好款待你的老父掃羅的家及伊的兄弟、朋友，無將你交佇大衛的手，你今仔日竟然因為此個婦仁人責備我嗎？
2SM|3|9||我若無照耶和華所對大衛咒誓的來行佇伊，就願上帝加倍責罰押尼珥，
2SM|3|10||欲對掃羅的家移徙國位，來建立大衛的位，互伊治理以色列及猶大，對但到別是巴。」
2SM|3|11||伊施波設因為驚押尼珥，bē應一句話。
2SM|3|12||押尼珥為著本身差使者去見大衛，講：「此個地方屬是誰啊？」閣講：「你及我立約，我的手欲幫助你，互以色列攏歸你。」
2SM|3|13||大衛講：「好！我及你立約。總是我欲對你討一項，就是你來見我的面彼時，若無將掃羅的查某子米甲導來，的確bē見我的面。」
2SM|3|14||大衛就差使者去見掃羅的子伊施波設，講：「你著將我的某米甲還我；伊就是我曾用非利士人一百陽物的皮所聘定的。」
2SM|3|15||伊施波設就差人，對伊的丈夫、拉億的子帕鐵遐帶伊來。
2SM|3|16||伊的丈夫隨伊的後面，愈行愈哮，及伊到巴戶琳。押尼珥給伊講：「倒去啊！」伊就倒去。
2SM|3|17||押尼珥及以色列的長老參詳講：「恁前欣慕大衛做王治理恁，
2SM|3|18||今著行伊。因為耶和華曾論到大衛講：『我欲用我的奴僕大衛的手，救我的百姓以色列脫離非利士人的手及眾對敵的手。』」
2SM|3|19||押尼珥也講互便雅憫人聽，閣到希伯崙，將以色列人及便雅憫全家一切所看做好的講互大衛聽。
2SM|3|20||押尼珥及二十人到希伯崙見大衛，大衛為著押尼珥以及及伊來的人設筵席。
2SM|3|21||押尼珥給大衛講：「我欲起來去招集以色列眾人來見我的主我的王，互怹通及你立約，你就通做王照心所愛來管理。」大衛就送押尼珥去；伊就平安去。
2SM|3|22||大衛的兵及約押出軍倒來，帶多多搶的物來。彼時押尼珥無佇希伯崙大衛遐，因為大衛已經送伊去，伊也平安去。
2SM|3|23||約押及隨伊的全軍已經到，有人通知約押講：「尼珥的子押尼珥來見王，王送伊去，伊也平安去。」
2SM|3|24||約押去見王講：「你做甚麼啊？看啊，押尼珥來見你，你啥事送伊去，今伊去了啦！
2SM|3|25||你知，尼珥的子押尼珥來是欲騙你，愛知你的出及你的入及你一切所做的事。」
2SM|3|26||約押對大衛遐出來，就差使者去趇押尼珥，怹就對西拉的井帶伊來，總是大衛呣知。
2SM|3|27||押尼珥倒轉來到希伯崙，約押導伊到城門口，假欲暗靜及伊講話，就佇遐鑿透伊的腹肚，伊就死。這是為著伊的小弟亞撒黑互伊刣死。
2SM|3|28||後來大衛聽見，就講：「留尼珥的子押尼珥的血，此個罪佇耶和華的面前的確永遠無歸佇我及我的國。
2SM|3|29||願彼個歸佇約押的頭殼及伊的老父全家；閣願約押的家患著下痟的，癩[疒哥]的，抑是倚柺的，互刀刣死的，無通食的永無斷。」
2SM|3|30||約押及伊的小弟亞比篩刣死押尼珥，是因為伊佇基遍交戰的時刣死怹的小弟亞撒黑。
2SM|3|31||大衛給約押及隨伊的眾百姓講：「恁著拆裂衫，縖麻布，佇押尼珥面前啼哭。」大衛王也隨佇伊的棺柴後。
2SM|3|32||怹埋葬押尼珥佇希伯崙。王倚押尼珥的墓來啼哭，眾百姓也啼哭。
2SM|3|33||王為著押尼珥悲哀，講：押尼珥怎樣親像戇人的死啊？
2SM|3|34||你的手無捆縛，你的腳無鎖鍊。你死，親像人死佇歹人的面前。對按呢眾百姓閣為著伊哀哭。
2SM|3|35||日未落的時，眾百姓來勸大衛食餅，總是大衛咒誓講：「我若佇日未落的代先食淡薄餅，抑是食別項物，願上帝加倍責罰我！」
2SM|3|36||眾百姓注意看，攏看做好。親像王凡所做的，眾百姓攏看做好。
2SM|3|37||彼日，眾百姓及以色列眾人才知刣死尼珥的子押尼珥攏呣是出佇王的意思。
2SM|3|38||王給伊的人臣講：「恁豈呣知今仔日佇以色列中死一個豪傑的大偉人嗎？
2SM|3|39||我雖然受抹油做王，今仔日猶是軟弱；洗魯雅的子諸個人比我卡強。行歹的人，願耶和華照伊的歹報應伊。」
2SM|4|1||掃羅的子聽見押尼珥死佇希伯崙，手就軟落去；以色列眾人也攏愣愣。
2SM|4|2||掃羅的子有二個隊長，一個名巴拿，一個名利甲，是便雅憫支派、比錄人臨門的子。因為比錄也屬佇便雅憫。
2SM|4|3||比錄人早前走到基他音，出外佇遐，到今仔日。
2SM|4|4||掃羅的子約拿單有一個子二腳攏跛，名叫米非波設。當掃羅及約拿單的消息對耶斯列傳來的時，伊抵仔五歲。伊的奶母抱伊走；因為走真緊，囝仔跋落來，就致跛腳。
2SM|4|5||比錄人臨門的子利甲及巴拿出去，約略日燒烙的時到伊施波設的厝；伊佇中晝抵仔啲睏。
2SM|4|6||怹入厝內，假影欲扒麥，就刺透伊施波設的腹肚，利甲及伊的兄弟巴拿就逃走。
2SM|4|7||怹入房內的時，伊施波設抵仔佇房內倒佇床裡啲睏，怹就拍伊刣死伊，割伊的頭殼，帶伊去，對亞拉巴的路透暝行，
2SM|4|8||怹帶伊施波設的頭殼到希伯崙大衛遐，給王講：「你的對敵掃羅曾數想你的生命的。看啊，這是伊的子伊施波設的頭殼；耶和華今仔日為著我的主我的王報仇佇掃羅及伊的後裔。」
2SM|4|9||大衛應比錄人臨門的子利甲及伊的兄弟巴拿給伊講：「耶和華救贖我的生命、脫離攏總的苦難，我指伊的永活來咒誓：
2SM|4|10||前有人報我講，掃羅已經死，伊家己掠做是報好消息；我就掠伊，佇洗革拉給伊刣死，這是我互伊做傳消息的報賞。
2SM|4|11||何況歹人入義人的厝刣伊佇眠床裡，我豈無欲對恁的手討伊的血、除滅恁佇地上嗎？」
2SM|4|12||大衛命令伊的少年人，怹就刣死怹，斬斷怹的腳手，吊佇希伯崙的池邊，也將伊施波設的頭殼埋葬佇希伯崙押尼珥的墓。
2SM|5|1||當時以色列眾支派到希伯崙見大衛，講：「看啊，阮是你的骨肉。
2SM|5|2||前掃羅做阮的王的時，導以色列出入的是你；耶和華也曾給你講：『你欲照顧我的百姓以色列，也欲做以色列的君王。』」
2SM|5|3||對按呢以色列的長老攏來希伯崙見王，大衛王佇希伯崙耶和華的面前及怹立約，怹就用油抹大衛做以色列的王。
2SM|5|4||大衛坐位的時三十歲，伊坐位四十年；
2SM|5|5||佇希伯崙做猶大王七年閣六月日，佇耶路撒冷做通以色列及猶大的王三十三年。
2SM|5|6||王及隨伊的人來到耶路撒冷，欲攻擊徛起彼所在的耶布斯人。怹對大衛講：「你若無除諸個睛暝的、跛腳的，就bē入此所在」；怹拍算大衛決斷bē入遮。
2SM|5|7||總是大衛攻擊錫安的衛所，這就是大衛的城。
2SM|5|8||當彼日，大衛講：「是誰拍耶布斯人，著對水溝上去拍大衛的心所怨恨跛腳的、睛暝的。」對按呢有俗語講：「有睛暝、跛腳的，人bē會入厝。」
2SM|5|9||大衛踮佇衛所，稱彼所在做大衛的城。大衛對米羅四圍起造，也向內面。
2SM|5|10||大衛愈久愈強盛，因為耶和華──萬軍的上帝及伊佇啲。
2SM|5|11||推羅王希蘭差使者帶柏香柴及木匠、石匠到大衛遐，怹給大衛起厝。
2SM|5|12||大衛知耶和華定著設立伊做以色列王，閣為著伊的百姓以色列來興起伊的國。
2SM|5|13||大衛對希伯崙來了後，對耶路撒冷閣立后妃，大衛閣生子、查某子。
2SM|5|14||佇耶路撒冷所生的子就是沙某亞、朔罷、拿單、所羅門、
2SM|5|15||益轄、以利書亞、尼斐、雅非亞、
2SM|5|16||以利沙瑪、以利雅大、以利法列。
2SM|5|17||非利士人聽見人用油抹大衛做以色列王，非利士的眾人就上來數想大衛；大衛聽見，就落去到營寨。
2SM|5|18||非利士人已經來，佈置佇利乏音的山谷。
2SM|5|19||大衛問耶和華講：「我通上去攻非利士人嗎？你欲將怹交佇我的手嗎？」耶和華給大衛講：「你通上去，因為我的確欲將非利士人交佇你的手。」
2SM|5|20||大衛來到巴力毗拉心，大衛佇遐拍怹，講：「耶和華佇我的面前沖散我的對敵，親像水的沖散一樣。」所以名彼所在做巴力毗拉心。
2SM|5|21||怹棄拺怹的偶像佇遐，大衛及隨伊的人拾伊去。
2SM|5|22||非利士人閣上來，佈置佇利乏音的山谷。
2SM|5|23||大衛問耶和華；耶和華講：「呣通直直上去，著彎到怹的後面，對桑材樹對面拍怹。
2SM|5|24||你聽見佇桑材樹尾有腳步聲，就著趕緊進行，因為彼時耶和華已經對恁的頭前出去攻擊非利士人的軍隊。」
2SM|5|25||大衛就照耶和華所吩咐的去行，攻擊非利士人，對迦巴到基色。
2SM|6|1||大衛閣聚集以色列中所揀的三萬人。
2SM|6|2||大衛起身，導隨伊的眾百姓，對巴拉猶大去欲對遐扛上帝的櫃來；此個櫃的名是用坐佇二個𠼻𡀔兵的中間萬軍的耶和華的名來稱者。
2SM|6|3||怹下上帝的櫃佇新的車，對山頂亞比拿達的家載出來；亞比拿達二個子烏撒及亞希約趕彼個新車。
2SM|6|4||怹將伊及上帝的約櫃對山頂亞比拿達的家載出來，亞希約行佇櫃的頭前。
2SM|6|5||大衛及以色列的全家佇耶和華的面前，用松柴所造逐號的樂器及琴、瑟、鈴瓏鼓、大鼓、鈸，來作樂跳舞。
2SM|6|6||怹到拿艮的五榖場，烏撒伸手扶上帝的約櫃，因為牛著觸。
2SM|6|7||耶和華受氣烏撒，上帝佇遐因為伊的錯誤來拍伊，伊就死佇遐，佇上帝的櫃邊。
2SM|6|8||因為耶和華忽然拍死烏撒，大衛無歡喜，就稱彼所在做毗列斯烏撒，到今仔日。
2SM|6|9||當彼日，大衛驚耶和華，講：「耶和華的櫃豈可通到我的所在？」
2SM|6|10||對按呢大衛呣肯將耶和華的櫃扛入大衛的城，到家己的所在，大衛就扛伊越入迦特人俄別以東的家。
2SM|6|11||耶和華的櫃踮佇迦特人俄別以東的厝三月日；耶和華賜福氣互俄別以東及伊的全家。
2SM|6|12||有人給大衛王講：「耶和華因為上帝的櫃賜福佇俄別以東的家及見若屬佇伊的。」大衛就去，歡喜扛上帝的櫃對俄別以東的厝到大衛的城。
2SM|6|13||扛耶和華約櫃的人行六步，大衛就獻一隻牛及一隻肥的精牲做祭祀。
2SM|6|14||大衛佇耶和華的面前盡力跳舞，大衛縖幼苧布的以弗得。
2SM|6|15||按呢，大衛及以色列全家扛耶和華的櫃上來，出歡喜的聲歕哨角。
2SM|6|16||耶和華的櫃入大衛城的時，掃羅的查某子米甲對窗仔門看，看見大衛chông起來跳舞佇耶和華的面前，心就看輕伊。
2SM|6|17||怹扛耶和華的櫃入去，下佇伊的所在，就是大衛所為伊搭的布棚。大衛佇耶和華的面前獻燒祭及謝恩祭。
2SM|6|18||大衛獻燒祭及謝恩祭明白，就用萬軍耶和華的名給百姓祝福，
2SM|6|19||閣佇許個眾百姓，就是以色列眾人，無論男女，每人分互怹一個餅，一塊肉，一個葡萄干餅；眾百姓就去，逐人倒去怹的厝。
2SM|6|20||大衛倒去欲給伊的家眷祝福；掃羅的查某子米甲出來迎接大衛，講：「以色列王今仔日有偌大榮光啊！今仔日露體佇人臣的女婢目睭前，親像一個無下落人無畏見誚露體一樣。」
2SM|6|21||大衛給米甲講：「這是佇耶和華的面前；伊揀我pôaⁿ過你的老父及伊的全家，設立我做耶和華的百姓以色列的君王，所以我欲佇耶和華的面前跳舞。
2SM|6|22||我欲比此個閣卡粗俗，家己看做卑賤。你所講許個女婢，我欲受怹尊重。」
2SM|6|23||對按呢掃羅的查某子米甲，到死的日，無生子兒。
2SM|7|1||當王踮佇厝內，耶和華也已經互伊脫離四圍的對敵，得著安靜的時。
2SM|7|2||王給先知拿單講：「看啊，我踮佇柏香柴的厝內，總是上帝的櫃踮佇帳簾內。」
2SM|7|3||拿單對王講：「見若你的心所想的通去做，因為耶和華及你佇啲。」
2SM|7|4||彼暝，耶和華的話臨到拿單講：
2SM|7|5||「你去給我的奴僕大衛講，耶和華按呢講：『你欲起厝互我徛起嗎？
2SM|7|6||對我導以色列人出埃及的日到今仔日，我未曾踮佇厝裡，常常行佇布棚及會幕。
2SM|7|7||見我及以色列人所行到的所在，豈曾對以色列一支派的士師，就是我命令照顧我的百姓以色列的講：恁啥事無給我起柏香柴的厝啊？』
2SM|7|8||「今，你著給我的奴僕大衛，講萬軍的耶和華按呢講：『我對羊寮(tiâu)中，你啲趁羊群，揀你，做我的百姓以色列的君王。
2SM|7|9||你無論去叨落，我常常及你佇啲，佇你的面前剪除你一切的對敵。我的確互你得著大名，親像世上許個偉人的大名一樣。
2SM|7|10||我欲為著我的百姓以色列定著一個所在，栽培怹，互怹踮佇家己的所在，無閣遷徙；兇惡的類無親像早前攪擾怹，
2SM|7|11||也無親像對我命令士師管理我的百姓以色列的日。我欲互你脫離一切的對敵，得著安靜，閣耶和華給你講，耶和華欲給你建立家。
2SM|7|12||到你的日子已經滿、你及你的列祖相及睏的時，我欲設立你所出的後裔來續接你；我也欲堅固伊的國。
2SM|7|13||伊欲為我的名起殿；我欲堅固伊的國位，直到永遠。
2SM|7|14||我欲做伊的父，伊欲做我的子；伊若犯罪，我欲用人的柺，世間人的鞭責督伊。
2SM|7|15||總是我的慈愛無欲離開伊，親像我互伊離開掃羅，就是我所棄拺佇你的面前的。
2SM|7|16||你的家及你的國欲永遠建立佇你的面前。你的國位也欲堅固，到永遠。』」
2SM|7|17||拿單就照這一切的話，照這一切的啟示，按呢給大衛講。
2SM|7|18||大衛王就入去，坐佇耶和華的面前，講：「主耶和華啊，我是是誰？我的家算做甚麼？你竟然導我到此個地位啊？
2SM|7|19||主耶和華啊，這你猶看做小可，你閣論到你的奴僕的家到佇久長。主耶和華啊，這是人間的例？
2SM|7|20||大衛猶有甚麼話通對你講啊？主耶和華啊，你知你的奴僕。
2SM|7|21||為著你的話，閣照你的心，你行這一切的大事，互你的奴僕知。
2SM|7|22||耶和華上帝啊，你是至大，照阮的耳孔所聽見的，無一個會比得你；你以外無有上帝。
2SM|7|23||地上有甚麼國親像你的百姓以色列啊？就是上帝去救贖伊歸佇家己做百姓，互伊有名聲閣佇你的百姓的面前，就是你對埃及及列邦，以及怹許個上帝所救贖出來的，為著恁行大的代誌，為著你的地做通驚的事啊！
2SM|7|24||你曾為家己建立你的百姓以色列，永遠做你的百姓；耶和華啊，你也做怹的上帝。
2SM|7|25||「耶和華上帝啊，今你所論到你的奴僕及你的奴僕的家，願你永遠堅固伊，照你所講的來行。
2SM|7|26||願人永永尊你的名做大，講：『萬軍的耶和華是管理以色列的上帝。』閣你的奴僕大衛的家欲佇你的面前堅固。
2SM|7|27||萬軍的耶和華──以色列的上帝啊，因為你啟示你的奴僕講：『我欲給你建立家』，所以你的奴僕好膽用此個祈禱來對你祈禱。
2SM|7|28||「今主耶和華啊，你是上帝啊，你的話是真實；你也用此個福氣應允你的奴僕。
2SM|7|29||今求你賜福你的奴僕的家，互伊永遠佇你的面前。主耶和華啊，因為你有講伊，願你的奴僕的家對你的賜福來得著福氣到永遠！」
2SM|8|1||此霎了後，大衛拍非利士人，互怹降服，大衛閣對非利士人的手取米得安瑪；
2SM|8|2||閣拍摩押，互怹倒佇地裡，用索量伊：量二條索的互伊死，量滿一條索的互伊活。摩押人就歸服大衛，來進貢。
2SM|8|3||大衛拍瑣巴王利合的子哈大底謝佇伊去大河，欲恢復伊的權的時。
2SM|8|4||大衛掠伊的馬兵一千七百，步兵二萬，大衛將伊戰車的馬割斷伊的腳筋，只有留一百張車的馬。
2SM|8|5||大馬色的亞蘭人來幫助瑣巴王哈大底謝，大衛就刣死亞蘭人二萬二千。
2SM|8|6||對按呢大衛佇大馬色的亞蘭設立軍營，亞蘭人就歸服大衛，來進貢。大衛無論去叨落，耶和華攏互伊卡贏。
2SM|8|7||大衛取哈大底謝許個人臣所涫金的屏牌，帶到耶路撒冷。
2SM|8|8||大衛王閣對屬哈大底謝的比他及比羅他的城得著多多銅。
2SM|8|9||哈拿王陀以聽見大衛拍贏哈大底謝的全軍，
2SM|8|10||陀以就差伊的子約蘭去見大衛王，請安伊，給伊祝福，因為伊拍贏哈大底謝（因為哈大底謝及陀以常常交戰）。約蘭的手也帶銀器金器銅器，
2SM|8|11||大衛王就用諸個物做聖，獻互耶和華，親像前用伊所卡贏列國的金銀做聖來獻一樣，
2SM|8|12||就是對亞蘭、摩押、亞捫人、非利士人、亞瑪力所得著的，以及對瑣巴王利合的子哈大底謝所搶的。
2SM|8|13||大衛佇鹽的山谷拍死亞蘭一萬八千人倒來的時，就得著大名聲；
2SM|8|14||閣伊佇以東設軍營，就是佇以東全地設軍營，以東人就攏歸服大衛。大衛無論去叨落，耶和華攏互伊卡贏。
2SM|8|15||大衛做以色列眾人的王，大衛秉公行義佇伊的眾百姓。
2SM|8|16||洗魯雅的子約押做軍長；亞希律的子約沙法做史官；
2SM|8|17||亞希突的子撒督及亞比亞他的子亞希米勒做祭司；西萊雅做書記；
2SM|8|18||耶何耶大的子比拿雅統轄基利提人及比利提人。大衛許個子做領袖。
2SM|9|1||大衛問講：「掃羅的家猶有剩人無？我通因為約拿單的緣故來施恩互伊。」
2SM|9|2||掃羅的家有一個奴僕，名叫洗巴，人叫伊去大衛遐，王就給伊講：「你是洗巴嗎？」應講：「你的奴僕就是伊。」
2SM|9|3||王講：「掃羅的家猶有人無？我通將上帝的恩施互伊。」洗巴對王講：「約拿單猶有一個子，是跛腳的。」
2SM|9|4||王給伊講：「伊佇叨落？」洗巴應王講：「伊佇羅底巴，亞米利的子瑪吉的家。」
2SM|9|5||大衛王就差人去，對羅底巴亞米利的子瑪吉的家帶伊來。
2SM|9|6||掃羅的孫、約拿單的子米非波設來見大衛，仆落去拜。大衛講：「米非波設啊！」伊應講：「你的奴僕佇遮。」
2SM|9|7||大衛講：「你莫得驚，我欲因為你的父約拿單的緣故施恩互你，我欲將你的公掃羅一切的田園攏還你；你也欲常常佇我的桌相及食。
2SM|9|8||伊閣仆啲拜伊，講：「你的奴僕是甚麼啊，是親像一隻死狗，你竟然看顧我啊！」
2SM|9|9||王叫掃羅的奴僕洗巴來，給伊講：「我已經將屬掃羅及伊全家的攏互你的主人的子。
2SM|9|10||你及你許個的子、你許個奴僕著給伊種作田園，帶所出產的互你的主的子有物通食；總是你的主人的子米非波設欲常常佇我的桌相及食。」洗巴有十五個子，二十個奴僕。
2SM|9|11||洗巴對王講：「見我的主我的王所吩咐奴僕的，你的奴僕攏欲照按呢行。」王閣講：「米非波設欲佇我的桌相及食，親像王的子一樣。」
2SM|9|12||米非波設有一個子猶細漢，名叫米迦。見若住佇洗巴的家的人攏做米非波設的奴僕。
2SM|9|13||對按呢米非波設踮佇耶路撒冷，因為伊常常佇王的桌相及食。閣伊二腳攏跛。
2SM|10|1||此霎以後，亞捫人的王死，伊的子哈嫩續接伊做王。
2SM|10|2||大衛講：「我欲施恩互拿轄的子哈嫩親像伊的老父施恩互我一樣。」大衛就差人臣，託仗怹安慰伊死老父。大衛的人臣到亞捫人的境內。
2SM|10|3||總是亞捫人的首領差人給怹的主哈嫩講：「大衛差人來你遮慰問你，你拍算伊是尊敬你的父嗎？大衛差伊的人臣豈呣是欲偵探此個城、詳細看來捙倒伊嗎？」
2SM|10|4||哈嫩就將大衛的人臣的嘴鬚剃一半，閣對中割斷伊的衫，到大腿頂，差怹倒去。
2SM|10|5||有人給大衛講，伊就差人去迎接怹，（因為許個人見誚到極），王講：「通踮佇耶利哥聽候嘴鬚發長才倒來。」
2SM|10|6||亞捫人知怹互大衛厭惡，亞捫人就差人去，倩伯利合的亞蘭人及瑣巴的亞蘭人，步兵二萬，及瑪迦王的人一千、陀伯人一萬二千。
2SM|10|7||大衛聽見，就差約押導勇士全軍。
2SM|10|8||亞捫人出來排陣佇城門口；瑣巴及利合的亞蘭人、陀伯人，及瑪迦人，另外排陣佇郊野。
2SM|10|9||約押看見前後有對敵排陣，就對以色列精兵的中間閣再揀伊來排陣，抵敵亞蘭人。
2SM|10|10||其餘的百姓交伊的小弟亞比篩，互伊排陣抵敵亞捫人。
2SM|10|11||閣講：「若亞蘭人卡強我，你就來幫助我；若亞捫人卡強你，我就去幫助你。
2SM|10|12||著勇敢，咱著為咱的百姓及咱上帝的城做大丈夫。願耶和華照伊所看做好的來行！」
2SM|10|13||對按呢，約押及隨伊的百姓進前及亞蘭人交戰；怹就佇伊的面前逃走。
2SM|10|14||亞捫人看見亞蘭人逃走，怹也佇亞比篩的面前走入城。約押就對亞捫人遐倒去，到耶路撒冷。
2SM|10|15||亞蘭人看見怹刣輸佇以色列人的面前，就閣聚集。
2SM|10|16||哈大底謝差人，召河外的亞蘭人出來；怹到希蘭，哈大底謝的軍長朔法導怹。
2SM|10|17||有人報大衛知，伊就聚集以色列眾人，過約但河，來到希蘭。亞蘭人排陣攻擊大衛，及伊交戰。
2SM|10|18||亞蘭人逃走佇以色列的面前；大衛刣死亞蘭七百張戰車的兵，馬兵四萬，閣拍怹的軍長朔法互伊死佇遐。
2SM|10|19||降服哈大底謝許個王看見怹刣輸佇以色列的面前，就及以色列和好，來降服怹。對按呢亞蘭人呣敢閣幫助亞捫人。
2SM|11|1||年頭，列王出戰的時，大衛差約押，及伊的人臣及以色列的眾人出去。怹就刣贏亞捫人，圍攻拉巴。大衛猶原踮佇耶路撒冷。
2SM|11|2||有一日，欲暗的時，大衛對床裡起來，佇王宮的厝頂行來行去，對厝頂看見一個婦仁人啲洗浴，婦仁人生做真媠，
2SM|11|3||大衛為著彼個婦仁人就差人去探聽。有人講：「伊豈呣是以連的查某子，赫人烏利亞的某拔示巴嗎？」
2SM|11|4||大衛差使者去導伊來，伊就來到伊遐，大衛及伊同房；婦仁人清氣伊的無清氣。就倒去怹厝。
2SM|11|5||婦仁人懷孕，差人給大衛講：「我已經懷孕。」
2SM|11|6||大衛差人到約押遐，講：「你差赫人烏利亞來我遮。」約押就差烏利亞去見大衛。
2SM|11|7||烏利亞已經來伊遐，大衛問看約押好嗎？百姓好嗎？交戰好勢嗎？
2SM|11|8||大衛給烏利亞講：「你落去恁兜洗腳。」烏利亞出王宮了後，王就送一份食物互伊。
2SM|11|9||總是烏利亞及伊主人的奴僕相及睏佇王宮的門口，無落去怹兜。
2SM|11|10||有人給大衛講：「烏利亞無落去伊的厝。」大衛就問烏利亞講：「你豈呣是對遠路來嗎？啥事呣落去你的家啊？」
2SM|11|11||烏利亞對大衛講：「約櫃及以色列及猶大攏踮佇草寮仔，我的主約押及我的主的奴僕攏紮營佇田野，我豈通倒去我的家飲食、及我的某相及睏嗎？我指你的活及你靈魂的活來咒誓，我決斷無欲行此個事！」
2SM|11|12||大衛給烏利亞講：「你今仔日猶原住遮，明仔再我互你去。」烏利亞就佇彼日及第二日住佇耶路撒冷。
2SM|11|13||大衛叫烏利亞來，伊就佇伊的面前飲食，伊互伊醉。已經暗，烏利亞出去伊的床裡睏，及伊的主諸個奴僕相及做伴，也無落去怹兜。
2SM|11|14||隔早起，大衛寫一張批互約押，託烏利亞的手帶去。
2SM|11|15||批內寫講：「著派烏利亞佇陣情極危急的所在，恁就對伊的後面退來，互伊受拍死。」
2SM|11|16||約押圍城的時，佇伊所知有勇士的所在，就派烏利亞佇遐。
2SM|11|17||城內的人有出來及約押交戰；大衛的奴僕死幾若人，赫人烏利亞也死。
2SM|11|18||約押差人用交戰的事攏給大衛講，
2SM|11|19||就吩咐使者講：「你用交戰一切的事給王講明白，
2SM|11|20||王若受氣，給恁講：『恁交戰的時啥事迫近城牆？豈呣知怹會對城頂射箭嗎？
2SM|11|21||前拍死耶路比設的子亞比米勒的是是誰？豈呣是一個婦仁人對牆頂㧒石磨的頂礅，佇伊的頂面，互伊死佇提備斯嗎？恁啥事迫近城啊？』你著講：『你的奴僕──赫人烏利亞也死。』」
2SM|11|22||使者去，照約押一切所命令的來給大衛講。
2SM|11|23||使者給大衛講：「對敵比阮卡強，出來郊野攻擊阮，阮拍伊到城門口。
2SM|11|24||射箭的人對牆頂射你的奴僕，王的奴僕死幾若人，你的奴僕赫人烏利亞也死。」
2SM|11|25||大衛給彼個使者講：「你著按呢給約押講：『呣免掛慮此個事，因為刀劍刣死人，此個彼個無一定；你著閣卡盡力攻城，來捙倒伊。』著按呢勉勵伊。」
2SM|11|26||烏利亞的某聽見丈夫烏利亞已經死，就為伊的丈夫啼哭。
2SM|11|27||丁憂已經明白，大衛差人導伊到宮內，伊就做伊的某，給伊生一個子。總是大衛所行的事，耶和華真無歡喜。
2SM|12|1||耶和華差拿單去見大衛。伊到伊遐，給伊講：「佇一個城有二人：一個好額，一個喪鄉。
2SM|12|2||好額的有牛羊真多；
2SM|12|3||喪鄉人無甚麼，只有一隻羊種仔就是伊所買來飼的。伊及伊佇遐及伊的子相及長大，食伊所食的，飲伊的杯，睏佇伊的胸前，看伊親像家己的查某子。
2SM|12|4||有一個出外人到好額人遐；好額人呣甘對伊的羊群牛群取來備辦互人客食，反轉取喪鄉人的羊仔，備辦來互人客食。」
2SM|12|5||大衛大受氣彼人，給拿單講：「我指永活的耶和華來咒誓，行此個代誌的人著死！
2SM|12|6||著賠伊的羊仔四倍；因為伊行此個事，也因為伊無憐憫的心。」
2SM|12|7||拿單給大衛講：「你就是彼人！耶和華──以色列的上帝按呢講：『我用油抹你做以色列的王，救你脫離掃羅的手。
2SM|12|8||我閣用你的主的厝宅互你，用你的主許個某交佇你的胸前，閣用以色列及猶大家互你；諸個若猶掠做小可，我會加添此號彼號互你。
2SM|12|9||你啥事看輕耶和華的命令，行伊所看做歹的事？你用刀刣死赫、人烏利亞，就是借亞捫人的刀刣死伊，閣娶伊的某做你的某。
2SM|12|10||今刀劍欲永遠無離開你的家，因為你看輕我，娶赫人烏利亞的某做你的某。』
2SM|12|11||耶和華閣按呢講：『看啊，我欲對你的家興起災禍攻擊你；我欲佇你的目睭前，用你許個某互你的厝邊，伊欲佇青天白日及你許個某同房。
2SM|12|12||因為你佇暗中行伊，總是我欲佇青天白日，佇以色列眾人的面前，行此個事。』」
2SM|12|13||大衛給拿單講：「我有得罪耶和華！」拿單給大衛講：「耶和華已經除去你的罪，你bē致到死。
2SM|12|14||總是因為你行此個事，互耶和華的對敵有褻瀆的因由，所以，伊給你所生的子的確死。」
2SM|12|15||拿單就倒去怹厝。耶和華拍烏利亞的某給大衛所生的嬰仔，伊就破病真傷重。
2SM|12|16||大衛就為著彼個子祈禱上帝，大衛閣禁食，入內面，通暝倒佇地裡。
2SM|12|17||伊家中許個老人起來到伊的身邊，欲扶伊對地起來，總是伊呣肯，也無欲及怹相及食。
2SM|12|18||到第七日，囝仔死。大衛的人臣呣敢給伊講囝仔死啦，因為怹講：「囝仔猶活啲的時，咱勸伊，伊尚且呣聽咱的話，若給伊講囝仔死，伊傷心欲到怎樣？」
2SM|12|19||大衛看見伊的人臣嗤舞嗤呲啲講，大衛就知囝仔已經死，大衛就問伊的人臣講：「囝仔死啦嗎？」怹講：「死啦。」
2SM|12|20||大衛就對地裡起來，洗身軀，抹油，換衫，入耶和華的殿敬拜；然後倒去伊的厝，伊吩咐人排物佇伊的面前，他就食。
2SM|12|21||人臣問伊講：「你所行的是怎樣？囝仔活啲的時，你禁食啼哭；囝仔死，你反轉起來食。」
2SM|12|22||大衛講：「囝仔猶活啲，我禁食啼哭；因為我拍算講，豈採耶和華憐憫我，互囝仔活啲也敢。
2SM|12|23||囝仔已經死，我禁食欲啥事，我豈會互伊倒轉來嗎？我欲去伊遐，伊bē會來我遮。」
2SM|12|24||大衛安慰伊的某拔示巴，入去及伊同房，伊就生子，就給伊號名叫所羅門。耶和華也疼伊，
2SM|12|25||就託先知拿單給伊號名，叫耶底底亞，因為耶和華疼伊。
2SM|12|26||約押攻亞捫人的拉巴取怹的京城。
2SM|12|27||約押差使者去見大衛，講：「我攻拉巴，已經取伊的水城。
2SM|12|28||今你著聚集其餘的百姓來，紮營攻此個城來取伊，驚了我取此個城，人就用我的名來叫伊。」
2SM|12|29||大衛就聚集眾百姓，去拉巴攻擊，來取伊，
2SM|12|30||伊取怹的王頭殼頂的冕旒，伊的金重一他連得，閣鑲寶石。將此個來戴佇大衛的頭殼。伊閣對城內取真多財物，
2SM|12|31||閣掠許個城的百姓出來，互怹用鋸仔，及鐵耙，以及鐵的斧頭做苦工，抑是佇瓦窯著磨；伊款待亞捫人許個城攏是按呢。大衛就及眾百姓倒去耶路撒冷。
2SM|13|1||此個以後大衛的子押沙龍有一個真媠的小妹，名叫他瑪。大衛的子暗嫩疼伊。
2SM|13|2||暗嫩為著伊的小妹他瑪鬱悴到破病。因為伊是在室女，暗嫩家己知[人奧]得對伊做甚麼代誌。
2SM|13|3||暗嫩有一個朋友，名叫約拿達，是大衛的兄示米亞的子。約拿達是真靈竅的人；
2SM|13|4||伊對暗嫩講：「王的子啊，你啥事一日一日卡消瘦啊？啥事呣給我講。」暗嫩給伊講：「我疼我的小弟押沙龍的小妹他瑪。」
2SM|13|5||約拿達給伊講：「你著倒佇眠床裡假做破病；你的老父來看你，就對伊講：『求你准我的小妹他瑪來我遮，用食物互我，備辦佇我的面前，互我看見，對伊的手接來食。』」
2SM|13|6||暗嫩就倒啲假破病。王來覓伊，暗嫩就對王講：「求你互我的小妹他瑪來，佇我的面前給我做二塊餅，我通對伊的手接來食伊。」
2SM|13|7||大衛就差人到他瑪的厝，給伊講：「今你去你的兄暗嫩的厝，給伊備辦食物。」
2SM|13|8||他瑪就到伊的兄暗嫩的厝；暗嫩倒啲。他瑪提麵粉，佇伊的面前摶做餅，閣煏許個餅，
2SM|13|9||就將煎盤傾佇伊的面前，暗嫩呣食，就講：「眾人著離開我出去！」眾人就離開伊，出去。
2SM|13|10||暗嫩給他瑪講：「你捧食物入睏房，我通對你的手接來食。」他瑪就捧所做的餅入睏房，到伊的兄暗嫩遐，
2SM|13|11||伊捧去互伊食，伊就搝伊，給伊講：「我的小妹啊，你來及我相及睏。」
2SM|13|12||伊給伊講：「我的兄，呣通莫得凌辱我。因為佇以色列中呣應該按呢行，你莫得做此個戇事；
2SM|13|13||也我，我欲怎樣洗我的見誚？也你，你佇以色列做戇人的一個。今請你對王講，伊無欲禁止我嫁互你。」
2SM|13|14||總是暗嫩呣肯聽伊的話，因為伊比伊卡有力，就凌辱伊，及伊相及睏。
2SM|13|15||以後，暗嫩極其怨恨伊，彼個怨恨伊的怨恨比前疼伊的疼閣卡大，暗嫩就給伊講：「起來，去啊！」
2SM|13|16||伊給伊講：「呣通按呢！你趕我出去的害著我比你前款待我的卡殄！」總是暗嫩呣肯聽伊，
2SM|13|17||就叫彼個伺候伊的奴僕，講：「著趕此個查某囝仔對我遮出去！伊出去，門就著閂。」
2SM|13|18||彼時他瑪穿彩色的衫，因為王的查某子，猶未出嫁的攏穿此號衫。暗嫩的奴僕就牽伊出去，出去了，門就閂啲。
2SM|13|19||他瑪摻火灰佇頭殼，拆裂所穿彩色的衫，用手抱頭殼來行，愈行愈哮。
2SM|13|20||伊的兄押沙龍問伊講：「你的兄暗嫩曾及你做堆嗎？我的小妹啊，今無做聲，伊是你的兄，莫得掛意此個事。」他瑪就單身踮佇伊的兄押沙龍的厝。
2SM|13|21||大衛王聽見諸個事，就不止受氣。
2SM|13|22||押沙龍無及暗嫩講好講歹；因為押沙龍怨恨暗嫩，是伊有凌辱伊的小妹他瑪。
2SM|13|23||過二年，押沙龍佇近以法蓮的巴力夏瑣有人給伊剪羊毛；押沙龍請王的眾子攏總去。
2SM|13|24||押沙龍來見王，講：「今你的奴僕有用人啲剪羊毛，請王及王的人臣及奴僕相及去。」
2SM|13|25||王給押沙龍講：「我的子啊，呣通，阮呣通攏去，驚了你開費甚傷重。」押沙龍迫伊，總是伊呣去，干單給伊祝福。
2SM|13|26||押沙龍講：「若無，就互我的兄暗嫩及阮去。」王講：「啥事著伊及你去啊？」
2SM|13|27||押沙龍迫伊，王就允准暗嫩及王的眾子相及去。
2SM|13|28||押沙龍吩咐伊的奴僕講：「恁著注意，看暗嫩飲酒得解的時，我給恁講拍暗嫩，恁就著刣死伊，莫得驚。這豈呣是我吩咐恁的嗎？恁做恁好膽勇敢！」
2SM|13|29||押沙龍的奴僕就照押沙龍所吩咐的，來行佇暗嫩。王的眾子攏絔起來，逐人騎伊的驢，逃走。
2SM|13|30||怹猶佇路裡，有風聲傳到大衛，講：「押沙龍有刣死王的眾子，無留一個。」
2SM|13|31||王就起來，拆裂衫，倒佇地裡。王的人臣也拆裂衫，徛佇伊的身邊。
2SM|13|32||大衛的兄示米亞的子約拿達應講：「我的主，莫得拍算王的眾子──許個少年人攏互伊刣死，只有暗嫩死若定。因為對暗嫩凌辱伊的小妹他瑪彼日，押沙龍就已經有此個意思。
2SM|13|33||今我的主我的王，莫得掛意此個事，拍算王的眾子攏死，其實只有暗嫩死若定。」
2SM|13|34||押沙龍就逃走。守望的少年人抬目看，看見多多百姓對伊的後面對山邊的路來。
2SM|13|35||約拿達給王講：「看啊，王的眾子攏來啦，果然照你的奴僕所講的。」
2SM|13|36||話抵仔講息，王許個子就到，開聲啼哭；王及人臣也攏大啼哭到極。
2SM|13|37||押沙龍走到基述王亞米忽的子達買遐。大衛日日為著伊的子悲哀。
2SM|13|38||押沙龍走到基述，踮遐三年。
2SM|13|39||大衛王的心切切數念押沙龍，因為暗嫩已經死，就受安慰。
2SM|14|1||洗魯雅的子約押，知王的心意向押沙龍，
2SM|14|2||就差人去提哥亞，對遐叫一個聰明的婦仁人來，給伊講：「請你假做豎(khiā)孝的，穿孝衫，莫得用油抹身軀，著妝做為著死人久久悲哀的婦仁人；
2SM|14|3||入去見王，照此個款對伊按呢講。」約押就將所著講的話教婦仁人講。
2SM|14|4||提哥亞的婦仁人對王講的時，面仆佇地裡拜，講：「王啊，救我！」
2SM|14|5||王問伊講：「你有甚麼代誌啊？」伊應講：「我實在是寡婦，我的丈夫已經死。
2SM|14|6||女婢有二個子，怹二個佇田裡相拍，無人佇怹中間排解，此個拍彼個互伊死。
2SM|14|7||今全家的人攏起來攻擊你的女婢，講：『你著將彼個拍死兄弟的交出來，阮通互伊死，賠伊拍死兄弟的生命，絕伊的後嗣。』按呢，怹欲將我剩的火炭拍熄，無互我的丈夫留名留後裔佇世間。」
2SM|14|8||王給婦仁人講：「你通倒去恁兜！我欲為著你出命令。」
2SM|14|9||提哥亞的婦仁人閣給王講：「我的主我的王，願此個罪歸佇我及我的父的家，王及伊的位攏無罪。」
2SM|14|10||王講：「見若有及你加講話的，你就導伊到我遮，伊就無閣來共你。」
2SM|14|11||婦仁人講：「願王紀念耶和華──你的上帝，呣通准報人命的行滅絕，驚了怹滅絕我的子。」王講：「我指永活的耶和華來咒誓：你的子連一支頭毛也bē磕落佇地裡。」
2SM|14|12||婦仁人講：「求你容允你的女婢對我的主我的王閣講一句話。」王講：「做你講！」
2SM|14|13||婦仁人講：「你啥事想按呢來攻擊上帝的百姓啊？王講此個話親像有罪，因為王無互伊的逃命者倒來。
2SM|14|14||因為咱攏的確著死，親像水潑佇地裡，bē會閣收倒轉。總是上帝無搶人的生命，是設法互逃命的人免受革逐、離開伊。
2SM|14|15||我來將此個話給我的主我的王講，是因為百姓互我驚惶。所以女婢講，今我欲給王講，豈採王欲成女婢的所求。
2SM|14|16||人欲將我及我的子對上帝的業做一下除滅，總是王欲聽，救伊的女婢脫離彼人的手。
2SM|14|17||女婢閣講，願我的主我的王的話來安慰；因為我的主我的王會分別是非，親像上帝的使者一樣。獨獨願耶和華──你的上帝及你佇啲！」
2SM|14|18||王應婦仁人給伊講：「我見若所欲問你的，攏呣通對我囥密。」婦仁人講：「願我的主我的王講伊。」
2SM|14|19||王講：「諸個豈呣是約押及你通套的嗎？」婦仁人講：「我的主我的王啊，我指你的活命來咒誓：我的主我的王所講的，無人會偏左抑偏右來閃避伊，因為你的奴僕約押吩咐我，用諸個話攏教你的女婢講。
2SM|14|20||你的奴僕約押做按呢，是欲互此個事勢轉彎。我的主有智慧親像上帝使者的智慧，會透徹世上一切的事。」
2SM|14|21||王給約押講：「我的確行此個事。今你著去，導彼個少年人押沙龍倒來。」
2SM|14|22||約押仆佇地裡來拜，祝謝王，約押講：「我的主我的王啊，王既然行你的奴僕所求的，今仔日你的奴僕知我有得著恩典佇你的目睭前。」
2SM|14|23||對按呢約押起身去基述，導押沙龍到耶路撒冷。
2SM|14|24||王講：「教伊倒去伊的厝，呣通見我的面。」押沙龍就倒去伊的厝，無見王的面。
2SM|14|25||押沙龍生做真好看，通以色列中無人親像伊得著人謳咾，對腳跡底到頭殼頂攏無瑕疵。
2SM|14|26||伊剪頭毛的時，秤伊的頭毛，照王的秤，重二百舍客勒；伊剪髮是佇逐個年尾，因為伊的頭毛真重，所以著剪伊。
2SM|14|27||押沙龍生三個子，一個查某子。查某子名叫他瑪，是一個面貌真媠的查某囝仔。
2SM|14|28||押沙龍住佇耶路撒冷滿二年，無見王的面。
2SM|14|29||押沙龍差人叫約押，欲差伊去見王，總是約押呣肯來伊遐。伊第二擺差人去叫伊，伊猶原呣來。
2SM|14|30||所以押沙龍對伊的奴僕講：「恁看，約押的園近我的園，伊有大麥佇遐，恁去放火燒伊。」押沙龍的奴僕就去放火燒伊。
2SM|14|31||約押就起來，到押沙龍的厝，問伊講：「你的奴僕啥事放火燒我的園？」
2SM|14|32||押沙龍應約押講：「我差人給你講來遮，互我通差你去見王，給伊講：『我啥事對基述倒來啊？我呣值著猶原住遐。』今著准我見王的面；我若有罪，伊通刣我。」
2SM|14|33||約押就去見王，給伊講，伊叫押沙龍。押沙龍就來見王，佇王的面前仆佇地裡，王就唚押沙龍。
2SM|15|1||此霎了後，押沙龍為家己備辦車馬，閣五十人走佇伊的頭前。
2SM|15|2||押沙龍早早起來，徛佇城門的路邊，若有人來有案件著互王判斷的，押沙龍就叫伊來，問伊講：「你是叨落一個城的人。」伊應講：「奴僕是以色列一個支派的人。」
2SM|15|3||押沙龍給伊講：「你的代誌是好是有情理，總是王無交代人聽你的話。」
2SM|15|4||押沙龍閣講：「可惜無設立我做此個地方的審判司！見有相告著判斷的事的來到我遮，我欲照公義判決伊。」
2SM|15|5||見有人近倚來拜伊，伊就伸手牽伊，給伊唚。
2SM|15|6||以色列人的中間，見若欲去見王求判斷的，押沙龍攏按呢款待怹。按呢，押沙龍暗靜得著以色列人的心。
2SM|15|7||過四年，押沙龍對王講：「求你准我去希伯崙，還我對耶和華所下的願。
2SM|15|8||因為奴僕踮佇亞蘭的基述，曾下願講：『耶和華若果然互我閣倒來耶路撒冷，我欲服事耶和華。』」
2SM|15|9||王給伊講：「你通平安去！」押沙龍就起來，去希伯崙。
2SM|15|10||押沙龍差偵探行遍以色列逐支派，講：「恁一下聽見哨角的聲就講：『押沙龍佇希伯崙做王啦！』」
2SM|15|11||押沙龍所請彼二百人及伊對耶路撒冷去，許個人攏是無意中去，呣知彼個事。
2SM|15|12||大衛的謀士亞希多弗是基羅人，當獻祭的時，押沙龍差人召伊，對伊的本城基羅來。對按呢叛逆的勢面愈強；因為隨押沙龍的百姓日日愈多。
2SM|15|13||有人來報大衛講：「以色列人的心攏歸向押沙龍啦。」
2SM|15|14||大衛給許個及伊佇耶路撒冷的人臣講：「起來，咱著逃走，若無攏bē會閃避押沙龍；著緊緊去，驚了伊緊緊到來趇著咱，陷害咱，用刀刣死城內的人。」
2SM|15|15||王的人臣給王講：「看啊，我的主我的王所注意的，你的奴僕攏欲行。」
2SM|15|16||王出去，伊的家眷攏隨伊，王留十個嬪妃顧厝。
2SM|15|17||王出去，眾百姓攏隨伊，到伯墨哈，就歇。
2SM|15|18||王的人臣攏佇伊的面前行過去。一切的基利提人、比利提人，及迦特人就是對迦特隨伊來的六百人，也攏佇王的面前行過去。
2SM|15|19||王給迦特人以太講：「你啥事及阮去？通倒去及王相及住，你是外邦人，遷徙佇外面，通倒去本所在！
2SM|15|20||你昨日才來，我今仔日豈通勞煩你及阮漂流啊？我去我所去的所在，你通倒去，帶你的兄弟相及倒去！願恩典誠實及你佇啲。」
2SM|15|21||以太應王講：「我指永活的耶和華，及我的主我的王的活命來咒誓：我的主我的王或活或死，見所佇啲的所在，你的奴僕也佇遐。」
2SM|15|22||大衛給以太講：「你去，過去！」迦特人以太及許個隨伊的人及所有的囝仔就攏過去。
2SM|15|23||遍地大聲啼哭，眾百姓攏過去，王也過汲淪溪；眾百姓過去，向曠野啲行。
2SM|15|24||撒督及攏總隨伊的利未人扛上帝的約櫃來，怹下上帝的櫃佇遐。亞比亞他上來，聽候眾百姓對城內出來攏過去。
2SM|15|25||王給撒督講：「你扛上帝的櫃倒去城內。我若得著恩典佇耶和華的目前，伊欲互我倒來，互我閣看見伊及伊徛起的所在。
2SM|15|26||設使伊講：『我無歡喜你』，看啊，我佇遮，願伊照伊看做好的行佇我！」
2SM|15|27||王閣給祭司撒督講：「你豈呣是先見嗎？你通安然倒去城內；你的子亞希瑪斯及亞比亞他的子約拿單，恁此二個子攏通及你去。
2SM|15|28||看啊，我佇曠野的渡口聽候對你遐有消息來報我知實情。」
2SM|15|29||對按呢撒督及亞比亞他扛上帝的櫃倒去耶路撒冷，怹就住佇遐。
2SM|15|30||大衛對上橄欖山的路上去，愈上去愈哮，罩頭殼褪赤腳來行。隨伊去的眾百姓也罩頭殼上去，愈上去愈哮；
2SM|15|31||有人報大衛講：「亞希多弗也隨押沙龍佇叛黨的中間。」大衛講：「耶和華啊，求你互亞希多弗的計謀變做戇！」
2SM|15|32||大衛上到山頂、敬拜上帝的所在，看見亞基人戶篩，衫拆裂，頭殼摻塵埃來迎接伊。
2SM|15|33||大衛給伊講：「你若及我去，會拖倕(thoa-thūi)我；
2SM|15|34||你若倒去城內，給押沙龍講：『王啊，我欲做你的奴僕；我前做你的父的奴僕，今我也欲按呢做你的奴僕。』你就通給我破壞亞希多弗的計謀。
2SM|15|35||祭司撒督及亞比亞他豈無及你佇遐嗎？你對王宮內所聽見的，就著給祭司撒督及亞比亞他講。
2SM|15|36||撒督的子亞希瑪斯，亞比亞他的子約拿單，此二個子也及怹佇遐。見若恁所聽見的通託仗怹來報我。」
2SM|15|37||對按呢，大衛的朋友戶篩入城；押沙龍也入耶路撒冷。
2SM|16|1||大衛過山頂無偌遠，看見米非波設的奴僕洗巴來抵著伊帶掛鞍的驢二隻，載餅二百，葡萄干一百葩，夏天的果子一百，酒一皮囊。
2SM|16|2||王問洗巴講：「你帶諸個來是甚麼意思？」洗巴講：「驢是欲互王的家眷騎；餅及夏天的果子是欲互少年人食；酒是欲互佇曠野厭倦的人飲。」
2SM|16|3||王問講：「你的主人的子佇叨落？」洗巴應王講：「伊猶原佇耶路撒冷，因為伊講：『以色列人今仔日欲將我的父的國還我。』」
2SM|16|4||王給洗巴講：「米非波設所有的攏歸互你。」洗巴講：「我跪拜，願得著恩典佇我的主我的王的面前。」
2SM|16|5||大衛王到巴戶琳的時，看啊，有掃羅族的家一人出來，就是基拉的子，名叫示每。他出來愈行愈咒詛，
2SM|16|6||閣拾石頭擲大衛及大衛王的人臣；彼時眾百姓及勇士攏佇王的左右。
2SM|16|7||示每咒詛講：「你此個流人的血的人啊，你此個歹人啊，去啊去啊！
2SM|16|8||你替掃羅做王，今耶和華用伊的家的血攏歸佇你，耶和華用此個國交佇你的子押沙龍的手。今你抵著惡報，因為你是流人的血的人。」
2SM|16|9||洗魯雅的子亞比篩給王講：「此隻死狗豈通咒詛我的主我的王嗎？求你准我過去，割伊的頭。」
2SM|16|10||王講：「洗魯雅諸個子啊，我及恁有甚麼干涉？出在伊咒詛因為耶和華吩咐伊講：『你著咒詛大衛。』按呢，是誰敢講你啥事按呢行啊？」
2SM|16|11||大衛閣給亞比篩及伊的眾人臣講：「我親生的子尚且數想我的生命，何況此個便雅憫人啊？容允伊出在伊咒詛！因為這是耶和華教伊的。
2SM|16|12||豈採耶和華鑑察我的冤枉，因為伊今仔日的咒詛，耶和華欲用好報我。」
2SM|16|13||大衛及隨伊的人行路去。示每行佇伊相對的山坪，愈行愈咒詛，閣擲石頭，撒土。
2SM|16|14||王及隨伊的眾百姓真厭倦到一所在，就佇遐歇睏。
2SM|16|15||押沙龍及眾百姓以色列人來到耶路撒冷；亞希多弗也及伊佇遐。
2SM|16|16||大衛的朋友亞基人戶篩來到押沙龍遐，戶篩給押沙龍講：「願王萬歲！願王萬歲！」
2SM|16|17||押沙龍給戶篩講：「你好款待你的朋友是按呢嗎？啥事無及你的朋友相及去啊？」
2SM|16|18||戶篩給押沙龍講：「呣是按呢，耶和華及此個百姓，及以色列眾人，所揀的，我欲歸伊，也欲及伊住。
2SM|16|19||閣一項，我著服事是誰啊？豈呣是佇伊的子的面前嗎？我怎樣佇你的老父的面前服事，也欲按呢佇你的面前。」
2SM|16|20||押沙龍給亞希多弗講：「恁著計劃，看咱著怎樣行？」
2SM|16|21||亞希多弗給押沙龍講：「你的老父所留啲顧厝許個嬪妃，你著及伊睏。就以色列的眾人聽見你互你的老父厭惡，見若歸你的人，伊的手欲嚴硬。」
2SM|16|22||怹就給押沙龍搭布棚，佇王宮的磚棚頂；押沙龍就佇以色列眾人的面前入去，及伊的老父的嬪妃睏。
2SM|16|23||彼時亞希多弗所計劃的計劃親像人問上帝的話一樣；亞希多弗對佇大衛，抑是對佇押沙龍所計劃的，攏是按呢。
2SM|17|1||亞希多弗閣給押沙龍講：「請你准我揀一萬二千人，今暝我欲起身追趇大衛，
2SM|17|2||趁伊厭倦手軟，我欲趇著伊，互伊驚惶；隨伊的眾百姓欲攏逃走，我就干單刣死王若定，
2SM|17|3||互眾百姓攏歸你。你所尋彼人是親像眾人倒轉來一樣，按呢百姓攏平安。」
2SM|17|4||押沙龍及以色列的長老攏掠此個話做好。
2SM|17|5||押沙龍講：「著叫亞基人戶篩來，咱也通聽伊所講的。」
2SM|17|6||戶篩到押沙龍遐，押沙龍給伊講：「亞希多弗講按呢，咱著照伊的話行嗎？若無，你就著講！」
2SM|17|7||戶篩給押沙龍講：「亞希多弗此擺所計劃的呣好。」
2SM|17|8||戶篩閣講：「你知，你的老父及隨伊的人攏是勇士，今怹的心猛烈，親像田野失落子的熊母一般，閣你的老父是戰士，的確無及百姓相及歇。
2SM|17|9||看啊，伊今匿佇山坑抑是別所在，若有幾若人代先互伊刣死，見若聽見的人欲講：『隨押沙龍的百姓其中有受刣。』
2SM|17|10||雖然有人好膽怹的心親像獅的心，也欲攏消溶；因為以色列人攏知你的父是勇士，隨伊的人也攏是好膽。
2SM|17|11||所以我舉議，著互以色列眾人──對但到別是巴，聚集來你遮，親像海邊的沙許多──你也親身督陣。
2SM|17|12||按呢，無論佇甚麼所在抵著伊，咱欲攻擊伊，落佇伊的頂面親像露水落佇地裡一般，互伊及隨的人，無留一個。
2SM|17|13||伊若入城，以色列眾人欲帶索到彼個城，咱欲給伊拖落河，致到佇遐無看見一塊石頭仔。」
2SM|17|14||押沙龍及以色列眾人講：「亞基人戶篩的計劃比亞希多弗的計劃卡好！」因為耶和華定著欲破壞亞希多弗的好計劃，致到耶和華通降災禍互押沙龍。
2SM|17|15||戶篩給祭司撒督及亞比亞他講：「亞希多弗給押沙龍及以色列的長老所計劃的是按呢按呢，我所給伊計劃的是按呢按呢。
2SM|17|16||今恁著趕緊差人去，給大衛講：『今暝呣通踮佇曠野的渡口，的確著過河，免得王及隨伊的人攏受吞滅。』」
2SM|17|17||彼時，約拿單及亞希瑪斯踮佇隱羅結啲聽候，因為呣敢互人看見怹入城。有一個女婢來，給怹講，怹就去給大衛王講。
2SM|17|18||總是有一個囝仔看見怹，就去給押沙龍講。怹二人趕緊走到巴戶琳某人的厝；彼人的院內有井，怹二人就落去遐。
2SM|17|19||彼家的婦仁人用蓋蓋井嘴，頂面舖麥屑，代誌就無漏洩。
2SM|17|20||押沙龍的奴僕來到婦仁人彼間厝，問伊講：「亞希瑪斯及約拿單佇叨落？」婦仁人講：「怹過溪去啦。」奴僕尋怹，尋無著，就倒去耶路撒冷。
2SM|17|21||怹倒去了，二人對井裡起來，去給大衛王講，怹給大衛講：「恁著起來，緊緊過水，因為亞希多弗有按呢按呢計劃，欲害你。」
2SM|17|22||大衛及隨伊的人就起來，過約但。到天光，無剩一人無過約但。
2SM|17|23||亞希多弗看見無照伊的計劃行，就備辦驢起身，倒去伊的城；到伊的家，吩咐伊的家事，就家己吊死，埋葬佇伊的老父的墓。
2SM|17|24||大衛到瑪哈念，押沙龍及隨伊的以色列人也攏過約但。
2SM|17|25||押沙龍設立亞瑪撒做軍長，替約押。亞瑪撒是以色列人以特拉的子。以特拉曾及拿轄的查某子亞比該同房；此個亞比該及約押的老母洗魯雅是姊妹。
2SM|17|26||以色列人及押沙龍紮營佇基列地。
2SM|17|27||大衛到瑪哈念彼時，亞捫族的拉巴人拿轄的子朔比，羅底巴人亞米利的子瑪吉，基列的羅基琳人巴西萊，
2SM|17|28||帶舖仔、盆、磁器、小麥、大麥、麵粉、炒的五榖、豆仔、紅豆、炒豆、
2SM|17|29||蜜、奶油、羊、牛奶餅，供給大衛及隨伊的人通食；因為怹講：「百姓佇曠野必定會枵，厭倦嘴乾。」
2SM|18|1||大衛算隨伊的百姓，設立千總、百總導怹。
2SM|18|2||大衛差百姓出去，三份一交約押的手，三份一交洗魯雅的子、約押的兄弟亞比篩的手，三份一交迦特人以太的手。王給百姓講：「我的確及恁出去。」
2SM|18|3||總是百姓講：「你呣通出去。若阮逃走，對敵無掠阮做要緊；阮若陣亡一半，對敵也無掠阮做要緊。因為你一人擋得阮一萬人，你對城內幫助阮卡好。」
2SM|18|4||王給怹講：「恁所看做好的，我欲行伊。」對按呢王徛佇城門邊，百姓有的一百，有的一千，照次序出去。
2SM|18|5||王命令約押、亞比篩、以太講：「恁帶著我款待彼個少年人押沙龍著卡寬。」王為著押沙龍命令許個首領的話，百姓攏有聽見。
2SM|18|6||百姓就出去田野抵敵以色列人，佇以法蓮的樹林交戰。
2SM|18|7||佇遐以色列人刣輸佇大衛許個奴僕的面前；彼日陣亡的真多，共有二萬人。
2SM|18|8||因為戰陣散真開，遍遍佇彼所在，樹林所吞滅的比互刀所吞滅的卡多。
2SM|18|9||押沙龍偶然抵著大衛的奴僕。押沙龍騎伊的騾，騾走對大欉橡樹艷的樹枝下經過，伊的頭殼掛著橡樹，吊佇半空中，所騎的騾做伊去。
2SM|18|10||有一個人看見，就給約押講：「我看見押沙龍掛佇橡樹裡。」
2SM|18|11||約押給報伊的人講：「你已經看見，啥事呣對遐拍伊互伊墜落地啊？我就賞你十個銀，及一條帶。」
2SM|18|12||彼個人給約押講：「我就得著一千銀佇我的手，也呣敢伸手害王的子；因為阮聽見王命令你及亞比篩以太講：『恁著細膩，呣通害彼個少年人押沙龍。』
2SM|18|13||我若濫粉做來害伊的生命，無一項會瞞得王，你就欲徛佇邊仔呣插我。」
2SM|18|14||約押講：「我呣通及你延延。」約押手抬三支短槍，彼時押沙龍吊佇橡樹猶活啲，就鑿透伊的心。
2SM|18|15||給約押抬家私的少年人十個圍押沙龍，拍互伊死。
2SM|18|16||約押歕哨角，百姓就倒來，無閣趇以色列人，因為約押阻止百姓。
2SM|18|17||怹將押沙龍㧒佇樹林內一個大深坑，頂面疊一大堆的石頭。以色列眾人逐個走倒去怹的布棚。
2SM|18|18||押沙龍活啲的時，佇王的山谷為家己徛一支柱，因為伊講：「我無子通留我的名。」就用家己的名稱彼支柱，到今仔日稱做押沙龍的號表。
2SM|18|19||撒督的子亞希瑪斯講：「准我走去，報消息互王，就是耶和華有怎樣對伊的對敵報仇。」
2SM|18|20||約押給伊講：「你今仔日呣通去報消息，別日你通報消息；總是今仔日你呣通報消息，因為王的子已經死。」
2SM|18|21||約押給古示人講：「你去將你所看見的給王講。」古示人對約押鞠躬，就走去。
2SM|18|22||撒督的子亞希瑪斯閣給約押講：「無論怎樣，求你准我隨古示人走去。」約押講：「我的子，你報消息，既然bē得著賞，啥事愛走去啊？」
2SM|18|23||伊閣講：「無論怎樣，我欲走去。」約押講：「你走去！」亞希瑪斯就對平洋的路走去，走做古示人的頭前。
2SM|18|24||大衛抵仔坐佇二個城牆的中間。守望的人絔上城牆到城門的樓頂，抬目觀看，看見一人單身走來。
2SM|18|25||守望者叫來給王講。王講：「伊若家己來，的確有消息欲報。」伊愈走愈近倚來，
2SM|18|26||守望的人閣看見一人走來，守望者給顧城門的人講：「看啊，有一人單身走來。」王講：「這也是報消息的。」
2SM|18|27||守望者講：「我看見頭前啲走者，親像撒督的子亞希瑪斯啲走的款。」王講：「伊是好人，來報好消息。」
2SM|18|28||亞希瑪斯對王叫講：「平安啦！」就佇王的面前仆佇地裡拜，講：「耶和華──你的上帝是應該著謳咾的，因為伊已經將許個起手攻擊我的主我的王的人交互你。」
2SM|18|29||王講：「少年人押沙龍平安抑無？」亞希瑪斯應講：「約押差王的奴僕，及你的奴僕，彼時我看見大喊嘩，呣知是甚麼代誌。」
2SM|18|30||王講：「你行開，徛佇邊仔。」伊就行開，徛啲。
2SM|18|31||古示人也到，古示人講：「有消息報互我的主我的王！耶和華今仔日對一切興起攻擊你的人給你報仇。」
2SM|18|32||王給古示人講：「少年人押沙龍平安無？」古示人應講：「願我的主我的王的對敵，及一切興起攻擊你欲害你的人，攏親像彼個少年人一樣。」
2SM|18|33||王就不止傷心，上城門頂的樓啼哭，愈行愈講：「我的子押沙龍啊！我的子，我的子押沙龍啊！我恨bē替你死，押沙龍啊，我的子！我的子！」
2SM|19|1||有人給約押講：「看啊，王為著押沙龍啼哭悲哀。」
2SM|19|2||彼日的得勝變做眾百姓的悲哀，因為彼日百姓聽見講王為著伊的子憂悶。
2SM|19|3||彼日百姓暗靜入城，親像佇陣裡逃走、見誚的百姓暗靜入來一樣。
2SM|19|4||王罩伊的面，王大聲哮講：「我的子押沙龍啊！押沙龍，我的子，我的子啊！」
2SM|19|5||約押入厝去見王，講：「你今仔日互你一切的奴僕無體面！怹今仔日救你的生命及你的子查某子的生命，你許個某的生命，你許個細姨的生命，
2SM|19|6||因為怨恨你的你疼伊，疼你的你怨恨伊。你今仔日已經顯明你無要緊許個首領及人臣。我今仔日看出，若押沙龍活啲，阮今仔日攏死，你就歡喜。
2SM|19|7||今你著起來出去，安慰你的奴僕的心。我指耶和華來咒誓：你若無出去，今暝無一人及你佇啲；這災禍比你對少年到今所抵著的卡慘！」
2SM|19|8||王就起來，坐佇城門裡。有人給眾百姓講：看啊，王坐佇城門裡，百姓就攏到王的面前。以色列人已經逃走，逐人倒去伊的布棚。
2SM|19|9||以色列眾支派的人紛紛議論講：「王曾救咱脫離對敵的手，閣救咱脫離非利士人的手，今伊閃避押沙龍走佇外面。
2SM|19|10||咱用油抹押沙龍治理咱，伊已經陣亡。恁今啥事呣出一句請王倒來啊？」
2SM|19|11||大衛王差人去見祭司撒督及亞比亞他，講：「恁著給猶大的長老講：『以色列眾人已經有話到佇王，請王倒來伊的厝，恁請王倒來啥事做人的路尾啊？
2SM|19|12||恁是我的兄弟，是我的骨肉，請王倒來啥事做人的路尾啊？』
2SM|19|13||也給亞瑪撒講：『你豈呣是我的骨肉嗎？我若無設立你替約押長長佇我的面前做軍長，願上帝加倍責罰我！』」
2SM|19|14||對按呢伊就感激猶大眾人的心，親像一人的心。怹就差人去見王，講：「願你及你的眾人臣倒來。」
2SM|19|15||王就倒來，到約但。猶大人來到吉甲，欲迎接王，導王過約但。
2SM|19|16||巴戶琳的便雅憫人、基拉的子示每趕緊及猶大人落來迎接大衛王。
2SM|19|17||及伊來的有一千個便雅憫人，也有掃羅家的奴僕洗巴及伊十五個子，二十個奴僕；怹攏佇王的面前過約但。
2SM|19|18||有渡船過去，載王的家眷，出在王用。王過約但的時，基拉的子示每就仆佇王的面前，
2SM|19|19||給王講：「我的主我的王出耶路撒冷的日，你的奴僕行悖逆的事；今求我的主莫得責罪我，莫得記得，王也莫得下佇心裡。
2SM|19|20||你的奴僕明明知家己有罪，所以約瑟全家，今仔日我第一代先落來迎接我的主我的王。」
2SM|19|21||洗魯雅的子亞比篩講：「示每曾咒詛耶和華所抹油者，豈呣著因為按呢互伊死嗎？」
2SM|19|22||大衛講：「洗魯雅的子啊，我及恁甚麼干涉，互恁今仔日反對我啊？今仔日以色列中豈通互人死嗎？我豈呣知我今仔日做以色列王嗎？」
2SM|19|23||對按呢王給示每講：「你呣免死。」王就對伊咒誓。
2SM|19|24||掃羅的孫米非波設也落去迎接王。伊對王去的日，到王平安倒來的日，伊無修整腳，也無修整嘴鬚，也無洗衫。
2SM|19|25||伊佇耶路撒冷迎接王的時，王給伊講：「米非波設，你啥事無及我落去？」
2SM|19|26||伊應講：「我的主我的王啊，當時你的奴僕想講我欲備辦驢騎伊，及王相及去，因為你的奴僕是跛腳，總是我的奴僕騙我，
2SM|19|27||閣佇我的主我的王的面前誹謗你的奴僕。獨獨我的主我的王親像上帝的使者，照你所看做好的行伊。
2SM|19|28||因為我的祖全家，佇我的主我的王的面前攏是著死的人，總是你互你的奴僕及你一桌的人相及食，我猶有甚麼理由通閣對王求叫啊？」
2SM|19|29||王對伊講：「你啥事閣講你的代誌啊？我講，你及洗巴著平分許個業產。」
2SM|19|30||米非波設給王講：「我的主我的王已經平安倒來宮內，據在伊攏提去也通。」
2SM|19|31||基列人巴西萊對羅基琳落來，欲送王過約但，就及王過約但。
2SM|19|32||巴西萊真老，已經八十歲。王住佇瑪哈念的時，伊用食物供給王；因為伊是大好額人。
2SM|19|33||王給巴西萊講：「你及我過去，及我住耶路撒冷，我欲供給你。」
2SM|19|34||巴西萊給王講：「我的生命猶有幾年幾日，互我及王相及上耶路撒冷啊？
2SM|19|35||我現今已經八十歲啦，猶會分別好歹嗎？你的奴僕猶會試飲食的滋味嗎？唱歌的男女我會曉聽伊的聲音嗎？奴僕啥事拖累我的主我的王啊？
2SM|19|36||你的奴僕只有是欲及王過約但一站仔，王啥事著用此個報賞報賞我啊？
2SM|19|37||求你准你的奴僕倒去，互我通死佇我的本城，我的父母的墓遐，看啊，你的奴僕金罕佇遮，互伊及我的主我的王過去，照你所看做好的款待伊。」
2SM|19|38||王講：「金罕通及我去，我欲照你所看做好的來款待伊。你見有對我求的，我欲給你成。」
2SM|19|39||對按呢眾百姓過約但，王也過去。王就及巴西萊唚嘴，給伊祝福，伊就倒去伊本所在。
2SM|19|40||對按呢王過去，到吉甲，金罕也及伊過去。猶大眾百姓及以色列百姓的一半也攏送王過去。
2SM|19|41||以色列眾人來見王，給伊講：「阮的兄弟猶大人啥事偷你去，來導王及伊的家眷，及跟隨大衛的人，攏相及過約但？」
2SM|19|42||猶大眾人應以色列人講：「因為王及阮是同宗，恁啥事因為此個事受氣啊？阮曾食著王甚麼啊？王曾用甚麼送阮嗎？」
2SM|19|43||以色列人應猶大人講：「照支派，此個王阮有十份；阮對佇大衛比恁卡有關係。恁啥事看輕阮，導阮的王倒來無代先及阮參詳啊？」獨獨猶大人的話比以色列人的話卡硬。
2SM|20|1||佇遐抵當有一個匪類，是便雅憫人比基利的子，名叫示巴。伊歕哨角，講：「阮對佇大衛無份，阮對佇耶西的子無干涉。以色列人啊，恁逐人倒去恁的布棚！」
2SM|20|2||對按呢以色列眾人攏離開大衛，去隨比基利的子示巴。獨獨猶大人對約但到耶路撒冷，攏隨伊的王住住。
2SM|20|3||大衛到耶路撒冷，入伊的王宮，王將前所留啲顧厝的十個嬪妃關禁怹佇別間厝，供給怹食用，無及怹親近。怹受關禁親像寡婦，直到怹死的日。
2SM|20|4||王給亞瑪撒講：「你著佇三日內給我招集猶大人來，你也著來遮。」
2SM|20|5||亞瑪撒就去招集猶大人，總是伊延延過所限的期。
2SM|20|6||大衛給亞比篩講：「今比基利的子示巴欲害咱比押沙龍卡傷重。你著帶你主人的奴僕追趇伊，驚了伊得著堅固的城，閃避咱。」
2SM|20|7||約押的人及基利提人、比利提人，及眾勇士，攏出去隨亞比篩，對耶路撒冷出去追趇比基利的子示巴。
2SM|20|8||怹到基遍的大石磐遐，亞瑪撒來到怹的面前。彼時約押所穿的戰甲，縖佇伊的身軀，外面有帶閣有劍縛佇腰裡，插佇鞘內；伊行的時，劍對鞘裡落出來。
2SM|20|9||約押給亞瑪撒講：「我的兄，你平安嗎？」約押就用正手捋亞瑪撒的嘴鬚，欲及伊唚嘴。
2SM|20|10||亞瑪撒無張持約押手裡所抬的劍；約押用彼支刺入伊的腹肚，互伊的腸仔流佇地裡，無閣鑿伊，就死。約押及伊的小弟亞比篩去追趇比基利的子示巴。
2SM|20|11||約押的少年人中有一個徛佇彼邊仔，講：「是誰歡喜約押，是誰歸順大衛，就著隨約押去。」
2SM|20|12||亞瑪撒佇路中翱佇伊的血裡。彼人看見眾百姓攏停腳，就將亞瑪撒對路中徙到田裡，用衫蓋伊，因為看見到許個人攏停腳。
2SM|20|13||身屍對路中徙去以後，眾百姓就攏隨約押去追趇比基利的子示巴。
2SM|20|14||伊遍行以色列諸個支派，直到伯瑪迦的亞比拉，及比利人；怹也聚集來隨伊。
2SM|20|15||怹到伯瑪迦的亞比拉，圍困伊，就佇城外起土堆，起佇外城的對面；約押及隨伊的眾百姓撞城，欲互伊倒。
2SM|20|16||有一個聰明的婦仁人對城裡叫講：「聽啊，聽啊，求恁給約押講，請你來遮，我欲及你講話。」
2SM|20|17||伊就行倚來，婦仁人講：「你是約押抑呣是？」伊應講：「我是啦。」婦仁人講：「求你聽女婢的話。」應講：「我啲聽。」
2SM|20|18||婦仁人講：「古早人常常講，著佇亞比拉請問，代誌才會解決。
2SM|20|19||阮佇以色列中是和平、忠厚的。你想欲滅以色列中一個府城，你啥事愛吞滅耶和華的產業啊？」
2SM|20|20||約押應講：「我決斷呣愛吞，決斷呣愛滅，
2SM|20|21||代誌呣是按呢，不過是因為以法蓮山地有一個人──比基利的子名叫示巴──有起手攻擊王就是大衛，若將伊一人交出，我就離開此個城。」婦仁人給約押講：「你看，伊的頭殼欲對城頂㧒互你。」
2SM|20|22||婦仁人就照伊的智慧勸眾人。怹就斬比基利的子示巴的頭殼，㧒互約押。伊就歕哨角，眾人就離開城四散，逐人倒去伊的布棚。約押倒去耶路撒冷，到王遐。
2SM|20|23||約押做以色列的總軍長；耶何耶大的子比拿雅管轄基列提人及比利提人；
2SM|20|24||亞多蘭管理做王的工的；亞希律的子約沙法做史官；
2SM|20|25||示法做秘書；撒督及亞比亞他做祭司；
2SM|20|26||睚珥人以拉做大衛的領袖。
2SM|21|1||佇大衛的時有飢荒，連連三年，大衛就問耶和華。耶和華講：「是因為掃羅及伊的家流人的血的，因為伊刣死基遍人。」
2SM|21|2||基遍人本呣是以色列人，就是亞摩利人所剩的；以色列人曾對怹咒誓，呣刣怹，總是掃羅為著以色列人及猶大人熱心，想計謀刣怹。王就召基遍人來給怹講，
2SM|21|3||大衛給基遍人講：「我著為恁做甚麼？我著用甚麼來替贖，互恁祝福耶和華的產業啊？」
2SM|21|4||基遍人講：「阮及掃羅及伊的家的事無關係金銀，也呣通為著阮的緣故害死一個以色列人。」伊講：「恁所講怎樣，我欲為恁行伊。」
2SM|21|5||怹對王講：「彼個從前毀壞阮、謀害阮、欲滅阮，互阮bē得通徛起佇以色列的境內的，
2SM|21|6||今願用伊的後裔七人交付阮，阮欲佇耶和華的面前，將怹吊佇耶和華所揀掃羅的基比亞。」王講：「我欲交互恁。」
2SM|21|7||掃羅的子約拿單，伊的子米非波設王保惜，因為大衛及掃羅的子約拿單前曾指耶和華的名來咒誓，
2SM|21|8||總是王將愛雅的查某子利斯巴給掃羅所生二個子亞摩尼、米非波設，及掃羅的查某子米甲給米何拉人巴西萊的子亞得列所生的五個子，
2SM|21|9||攏交佇基遍人的手。怹就吊怹佇山裡，佇耶和華的面前，這七人攏做一下倒落來。攏總死佇起頭收割的時，就是起頭割大麥的時。
2SM|21|10||愛雅的查某子利斯巴提粗麻布為家己舒佇石磐頂，對起頭收割的時到天落雨水佇身屍的時，呣准日時空中的鳥，及暝時的走獸到佇許個身屍。
2SM|21|11||有人將掃羅的妃愛雅的查某子利斯巴所做的事給大衛講。
2SM|21|12||大衛就去，對基列雅比人提掃羅的骨及伊的子約拿單的骨（怹曾對伯珊的街路偷提，因為非利士人前佇基利波刣死掃羅的時，非利士人有吊怹佇遐。）
2SM|21|13||伊就對遐帶掃羅的骨及伊的子約拿單的骨倒來，人就收拾許個受吊死者的骨，
2SM|21|14||就埋葬掃羅及伊的子約拿單的骨佇便雅憫地的洗拉，佇掃羅的父基士的墓；照王一切所命令的去行。此霎了後上帝為著彼個地方聽怹的祈禱。
2SM|21|15||非利士人閣及以色列人交戰；大衛及伊的奴僕落去，及非利士人交戰，大衛真厭倦。
2SM|21|16||有大漢族的一人名叫以實比諾；伊的槍的銅重三百舍客勒，閣佩新的刀，欲刣大衛。
2SM|21|17||總是洗魯雅的子亞比篩保護大衛，拍死彼個非利士人。當時，隨大衛的人對伊咒誓講：「此霎了後你呣通閣及阮出戰，驚了拍熄以色列的燈。」
2SM|21|18||後來，閣及非利士人交戰佇歌伯，彼時有戶沙人西比該刣死一個大漢族的人名做撒弗。
2SM|21|19||閣再佇歌伯及非利士人交戰，伯利恆人雅雷俄珥金的子伊勒哈難刣死迦特人歌利亞。伊的槍柄親像布機的軸心。
2SM|21|20||閣佇迦特交戰，佇遐有一個大漢人，二支手各有六支指頭仔，二支腳各有六支指頭仔，共有二十四支；伊也是大漢族人的子。
2SM|21|21||此人藐視以色列的時，大衛的兄示米亞的子約拿單就給伊刣死。
2SM|21|22||此四人是迦特大漢人所生的，攏死佇大衛的手及伊的奴僕的手。
2SM|22|1||當耶和華救大衛脫離一切的對敵的手，及掃羅的手的日，伊向耶和華唸此個詩的話，
2SM|22|2||講：耶和華是我的山巖，我的營寨，拯救我者，
2SM|22|3||上帝是我的石磐，我欲倚靠伊。伊是盾牌，是拯救我的角，是我的高台，是我的避難所。拯救我者啊，你是救我脫離強暴的。
2SM|22|4||我欲求叫耶和華，伊是應該謳咾的。按呢，我欲得著救脫離我的對敵。
2SM|22|5||死無的水湧圍我，匪類的氾濫互我驚。
2SM|22|6||陰間的索纏我，死無的活罩到佇我。
2SM|22|7||我佇患難中求叫耶和華，我求叫我的上帝。伊對殿裡聽我的聲；我的求叫入伊的耳孔。
2SM|22|8||地就振動搖泏，天的根基也栗栗戰，為著伊的受氣來振動。
2SM|22|9||對伊的鼻孔有煙淐上去；對伊的嘴有出燒滅的火，炭對按呢𤏸。
2SM|22|10||伊互天低落來，就降臨；佇伊的腳下有黑雲。
2SM|22|11||伊騎𠼻𡀔兵啲飛，佇風的翅頂顯現。
2SM|22|12||伊用黑暗做周圍的帳房，就是聚集的水、及空中的密雲。
2SM|22|13||因為伊面前的光，火炭就𤏸起來。
2SM|22|14||耶和華對天起雷；至高者發出伊的聲。
2SM|22|15||伊射箭來，趕散怹，閃爁來互怹亂。
2SM|22|16||海底就出現，大地的根基也露現，是因為耶和華的責備，也因為伊的鼻孔歕出的氣。
2SM|22|17||伊對頂面伸手搝我，對大水中牽我出。
2SM|22|18||伊救我脫離勇猛的對敵及許個怨恨我的人，因為怹比我卡有力。
2SM|22|19||我抵著患難的日，怹來窘迫我；總是耶和華是我所倚靠的。
2SM|22|20||伊導我到開闊的所在；伊救我，因為伊歡喜我。
2SM|22|21||耶和華照我的公義報答我，照我的手的清氣報賞我。
2SM|22|22||因為我守耶和華的道路，未曾做歹離開我的上帝。
2SM|22|23||伊一切的法度佇我的面前；伊的律例，我也無悖逆。
2SM|22|24||我對佇伊是完全；我也守本身無行我的歹。
2SM|22|25||所以耶和華報賞我是照我的公義，也照我佇伊的目睭前的清氣。
2SM|22|26||對佇仁慈的人，你顯明家己是仁慈；對佇完全的人，你顯明家己是完全；
2SM|22|27||對佇清氣的人，你顯明家己是清氣；對佇乖僻的人，你顯明家己是彎曲。
2SM|22|28||困苦的百姓，你救伊；你的目睭看驕傲的人，互伊降低。
2SM|22|29||耶和華啊，你是我的燈；耶和華欲照光我的黑暗。
2SM|22|30||因為我倚靠你衝入軍隊，倚靠我的上帝就跳過牆。
2SM|22|31||論到上帝，伊的道路是完全的；耶和華的話是過鍛煉的。見若倚靠伊的，伊就做怹的盾牌。
2SM|22|32||耶和華以外，是誰是上帝啊？咱的上帝以外，是誰是石磐啊？
2SM|22|33||上帝是我堅固的營寨，伊引導完全的人行伊的路。
2SM|22|34||伊互我的腳親像鹿母，互我徛佇我高的所在。
2SM|22|35||伊教示我的手會交戰，致到我的手骨會開銅弓。
2SM|22|36||你用你的拯救互我做盾牌；你的溫柔互我做大。
2SM|22|37||你互我的腳所踏的地開闊；我的腳也未曾踏脫。
2SM|22|38||我追趇我的對敵，來剪除怹，怹未剿滅的代先，我無倒轉來。
2SM|22|39||我剿滅怹，拍傷怹，互怹bē起來；倒佇我的腳下。
2SM|22|40||因為你曾用氣力縖我，互我會交戰；你互許個起來攻擊我的攏降服我。
2SM|22|41||你互我的對敵向我越轉身，互我通剪除許個怨恨我的人。
2SM|22|42||怹四界看，也無拯救怹的；就向望耶和華，伊也呣應伊。
2SM|22|43||我搥怹幼幼，親像地上的塵埃；我踏怹親像街路的土糜，互怹四散。
2SM|22|44||你救我脫離我的百姓的相爭，保存我做列國的頭目；我所呣識的百姓欲服事我。
2SM|22|45||外邦人欲投降我，一下聽見就欲遵趁我。
2SM|22|46||外邦人欲衰敗，對怹秘密的所在愕愕惙出來。
2SM|22|47||耶和華是活的，願我的石磐得著謳咾！願上帝──就是救我的石磐的得著尊做高！
2SM|22|48||就是替我伸冤的上帝、互許個百姓降服我的。
2SM|22|49||救我脫離我的對敵的，閣舉起我，卡高許個起來攻擊我的；你救我脫離強暴的人。
2SM|22|50||耶和華啊，因為按呢我欲佇列邦感謝你，也欲唱歌謳咾你的名。
2SM|22|51||耶和華大大拯救伊所設立的王，施慈愛互伊所抹油者，就是互大衛及伊的後裔，到永遠！
2SM|23|1||大衛結尾的話排列佇下底。耶西的子大衛講得著升高的人，是雅各的上帝所抹油的，佇以色列gâu做歌者的講：
2SM|23|2||耶和華的神用我來講：伊的話佇我的舌。
2SM|23|3||以色列的上帝有講，以色列的石磐對我講：用公義治理人，敬畏上帝來治理的，
2SM|23|4||伊欲親像透早日抵仔出的光，無雲的清早，雨落過身的光彩，互地發幼幼的草。
2SM|23|5||我的家佇上帝的面前呣是按呢；猶久伊有及我立永遠的約。無呣照次序排列閣堅固，雖然伊無互伊生長，這就是我一切的拯救，一切的意願。
2SM|23|6||總是匪類攏親像莿仔欲受割拺：人呣敢用手提伊；
2SM|23|7||欲摸伊的人著用鐵器及槍柄，佇伊的所在欲互火一盡燒去。
2SM|23|8||大衛勇士的名記佇下底：軍長的頭，他革捫人約設巴設，就是伊斯尼人亞底羅，一時拍死八百人。
2SM|23|9||閣一個是亞合人朵多的子以利亞撒。前非利士人聚集欲交戰，以色列人已經去，有三個勇士隨大衛對非利士人討戰，伊是怹中間的一個。
2SM|23|10||伊起來拍非利士人，到手酸，手及劍相粘。彼日耶和華大大卡贏；眾百姓越轉佇伊的後面，顧搶物若定。
2SM|23|11||閣一個是哈拉人亞基的子沙瑪。有一日，非利士人聚集成陣，佇一區紅豆的園，百姓就佇非利士人的面前逃走。
2SM|23|12||伊擋住佇彼區園，來保守伊，拍非利士人，耶和華大大卡贏。
2SM|23|13||收割的時，三十個首領中有三人落去到亞杜蘭洞見大衛。非利士人的軍兵紮營佇利乏音的山谷。
2SM|23|14||彼時大衛佇山寨，非利士人防守的兵佇伯利恆。
2SM|23|15||大衛欣羨，講：「是誰會用伯利恆城門邊的井水互我飲？」
2SM|23|16||此三個勇士就衝過非利士人的營盤，對伯利恆城門邊的井汲水，涫來互大衛。總是伊呣甘飲，就傾佇耶和華的面前，
2SM|23|17||講：「耶和華啊，我決斷呣做按呢；此豈呣是拼命去的人的血。」所以伊呣飲。此三個大勇士有做諸個代誌。
2SM|23|18||洗魯雅的子、約押的小弟亞比篩是做三個勇士的頭人；伊抬伊的槍拍死三百人，就佇三個勇士中有名。
2SM|23|19||伊豈呣是三個勇士中的第一尊貴的嗎？所以做怹的頭，總是不及前三個勇士。
2SM|23|20||閣有甲設人大勇士耶何耶大的子比拿雅，伊有行出多多大事；伊刣死摩押人亞利伊勒二個子，閣佇落雪的時落坑內，刣死一隻獅，
2SM|23|21||閣刣死埃及一個大漢人；埃及人手裡抬槍，比拿雅只有抬槌落去伊遐，搶埃及人手裡的槍，用彼支槍給伊剗(chân)死。
2SM|23|22||這是耶何耶大的子比拿雅所行的事，就佇三個勇士中得著名。
2SM|23|23||伊比三十個勇士卡尊貴，總是不及前三個勇士。大衛設立伊做伊的侍衛長。
2SM|23|24||三十個勇士中有約押的小弟亞撒黑；閣有伯利恆人朵多的子伊勒哈難，
2SM|23|25||哈律人沙瑪，哈律人以利加，
2SM|23|26||帕勒提人希利斯，提哥亞人益吉的子以拉，
2SM|23|27||亞拿突人亞比以謝，戶沙人米本乃，
2SM|23|28||亞合人撒們，尼陀法人瑪哈萊，
2SM|23|29||尼陀法人巴拿的子希立，便雅憫族、基比亞人利拜的子以太；
2SM|23|30||比拉頓人比拿雅，迦實溪人希太；
2SM|23|31||伯亞拉巴人亞比亞本，巴魯米人押斯瑪弗，
2SM|23|32||沙本人以利雅哈巴，雅善諸個子中的約拿單，
2SM|23|33||哈拉人沙瑪，哈拉人沙拉的子亞希暗，
2SM|23|34||瑪迦人亞哈拜的子以利法列，基羅人亞希多弗的子以連，
2SM|23|35||迦密人希斯萊，亞巴人帕萊，
2SM|23|36||瑣巴人拿單的子以甲，迦得人巴尼，
2SM|23|37||亞捫人洗勒，比錄人拿哈萊（是給洗魯雅的子約押抬軍器的），
2SM|23|38||以帖人以拉，以帖人迦立，
2SM|23|39||赫人烏利亞，共三十七人。
2SM|24|1||耶和華閣受氣以色列人，激動大衛來害怹，就講著去算以色列及猶大人。
2SM|24|2||王吩咐及伊佇啲的軍長約押，講：「你今去遍行以色列眾支派，對但到別是巴，點算百姓，互我知百姓的數額。」
2SM|24|3||約押給王講：「無論百姓偌多，願耶和華──你的上帝加添百倍，閣互我的主我的王親目看見。總是我的主我的王啥事歡喜此個事啊？」
2SM|24|4||總是王的話贏過約押及許個軍長。約押及許個軍長就對王的面前出去，點算以色列的百姓。
2SM|24|5||怹過約但，紮營佇亞羅珥、佇迦得山谷中的城的正旁，及雅謝相近，
2SM|24|6||閣到基列及他停合示的地，閣到但雅安，踅(se̍h)到西頓，
2SM|24|7||閣到推羅堅固的城，及希未人以及迦南人一切的城，閣出去到猶大南方的別是巴。
2SM|24|8||怹遍行全地，歷過九月日閣二十日，就倒轉到耶路撒冷。
2SM|24|9||約押用算百姓的數額晉互王知；以色列人抬刀的勇士八十萬；猶大人有五十萬。
2SM|24|10||大衛算百姓的數額了後，心就家己責備，大衛給耶和華講：「我行此個事大大有犯罪。耶和華啊，求你除去你的奴僕的過失，因為我所行的真戇。」
2SM|24|11||大衛天光早起來的時，耶和華的話臨到先知迦得，就是大衛的先見者，講：
2SM|24|12||「你去給大衛講，耶和華按呢講：『今我用三項互你，你揀一項，我通行佇你。』」
2SM|24|13||迦得就來通知大衛，對伊講：「你愛你的地飢荒七年久嗎？抑是愛你的對敵追趇你，你逃走佇伊的面前三月日久啊？抑是愛瘟疫佇你的地三日久啊？今你著斟酌想看唧，我通用甚麼話回覆差我的。」
2SM|24|14||大衛給迦得講：「我真為難！咱寧可陷落佇耶和華的手，因為伊有豐盛的憐憫。我呣願陷落佇人的手。」
2SM|24|15||耶和華就降瘟疫互以色列，對清早到所定著的時；對但到別是巴，百姓間死七萬人。
2SM|24|16||當天使伸手佇耶路撒冷欲滅伊的時，耶和華就退悔降落此個災禍，就給滅百姓的天使講：「夠額啦！勼你的手！」彼時耶和華的使者佇耶布斯人亞勞拿的五榖場。
2SM|24|17||大衛看見拍百姓的天使，就給耶和華講：「看啊，犯罪的是我，悖逆的也是我；總是諸個歸群的羊有做甚麼啊？願你的手攻擊我及我父的家。」
2SM|24|18||彼日，迦得來見大衛，給伊講：「你上去，佇耶布斯人亞勞拿的五榖場給耶和華起一座壇。」
2SM|24|19||大衛照迦得的話上去，照耶和華的命令。
2SM|24|20||亞勞拿啲看，看見王及伊的人臣對面來，亞勞拿就出去，仆佇地裡拜王。
2SM|24|21||亞勞拿講：「我的主我的王來奴僕遮啥事？」大衛講：「我來欲買你此個五榖場，給耶和華起一座壇，互百姓間的瘟疫息。」
2SM|24|22||亞勞拿給大衛講：「我的主我的王，照你所看做好的提來獻伊。看啊，遮有牛通做燒祭，有拍五榖的器具及套牛的枷車通做柴。
2SM|24|23||王啊，亞勞拿用這一切送互王」；亞勞拿閣給王講：「願耶和華──你的上帝接納你。」
2SM|24|24||王給亞勞拿講：「呣通啊。我欲照價錢給你買；我呣肯用白白得著的物做燒祭獻互耶和華──我的上帝。」大衛就用五十舍客勒的銀買彼個五榖場及牛。
2SM|24|25||大衛佇遐給耶和華起一座壇，獻燒祭及謝恩祭。按呢，耶和華聽怹為地方所求的，瘟疫佇以色列中就息。
1KG|1|1||大衛王歲多年老，雖然給伊蓋被，猶原bē燒。
1KG|1|2||伊許個奴僕就給伊講：「著給我的主我的王尋一個在室女，互伊徛佇王的面前來奉承伊，閣睏佇你的胸前，通互我的主我的王得著燒。」
1KG|1|3||就佇以色列的四境尋媠的查某囝仔，尋著書念一個女子名亞比煞，帶到王遐。
1KG|1|4||此個查某囝仔媠到極，伊奉承王，伺候伊，總是王無親近伊。
1KG|1|5||彼時，哈及的子亞多尼雅自高，講：「我欲做王」，就為家己備辦車、馬兵，閣五十人走佇伊的頭前。
1KG|1|6||伊的老父平時呣曾互伊憂悶，呣曾對伊講：「你怎樣按呢做？」伊生做不止好，伊出世佇押沙龍的尾後。
1KG|1|7||伊及洗魯雅的子約押，及祭司亞比亞他參詳；怹就隨亞多尼雅，來幫助伊。
1KG|1|8||總是祭司撒督，及耶何耶大的子比拿雅、先知拿單、及示每、利以，及大衛的勇士攏無為亞多尼雅。
1KG|1|9||亞多尼雅佇近隱羅結、瑣希列的石磐邊刣羊、牛，及肥的精牲，請伊的眾兄弟，就是王的子，以及猶大所有做王的人臣的眾人；
1KG|1|10||獨獨先知拿單及比拿雅以及勇士，及伊的小弟所羅門，伊攏無請怹。
1KG|1|11||拿單給所羅門的老母拔示巴講：「哈及的子亞多尼雅做王啦，你無聽見嗎？咱的主大衛也呣知。
1KG|1|12||今你來，我替你打算，通保全你的生命及你的子所羅門的生命。
1KG|1|13||你入去見大衛王，給伊講：『我的主我的王啊，你豈呣曾對你的女婢咒誓講：你的子所羅門欲續接我做王，伊欲坐我的位嗎？怎樣亞多尼雅做王啊？』
1KG|1|14||你佇遐及王講話的時，我也隨你的尻脊後入去，來干證你的話是實。」
1KG|1|15||拔示巴入去房內見王，王真老，書念的查某囝仔亞比煞啲伺候王。
1KG|1|16||拔示巴鞠躬拜王；王講：「你欲甚麼？」
1KG|1|17||伊給伊講：「我的主啊，你曾指耶和華──你的上帝來對你的女婢咒誓講：『你的子所羅門欲續接我做王，伊欲坐佇我的位。』
1KG|1|18||看啊，今亞多尼雅做王，我的主我的王你也呣知。
1KG|1|19||伊有刣多多牛、肥的精牲，及羊，請王的眾子及祭司亞比亞他，及軍長約押；獨獨你的奴僕所羅門，伊無請。
1KG|1|20||我的主我的王啊，以色列眾人的目睭攏啲看你，聽候你給怹講，是誰欲續接我的主我的王來坐伊的位。
1KG|1|21||若無，到我的主我的王及列祖相及睏了後，我及我的子所羅門欲算做有罪的人。」
1KG|1|22||看啊，伊猶啲及王講話的時，先知拿單也入來。
1KG|1|23||有人給王講：「先知拿單佇遮。」拿單入去王的面前，仆佇地裡拜王。
1KG|1|24||拿單講：「我的主我的王，你豈有講『亞多尼雅欲續接我做王，欲坐我的位』嗎？
1KG|1|25||因為今仔日伊落去，刣多多牛、及肥的精牲，及羊，請王的眾子及諸個軍長，及祭司亞比亞他；看啊，怹佇伊的面前飲食，就講：『願亞多尼雅王萬歲！』
1KG|1|26||獨獨我，就是你的奴僕及祭司撒督，及耶何耶大的子比拿雅，以及你的奴僕所羅門，伊攏無請。
1KG|1|27||這是我的主我的王所做？也無給你的奴僕講，是誰欲續接我的主我的王，坐伊的位嗎？」
1KG|1|28||大衛王應講：「給我叫拔示巴來。」伊就入來王的面前，佇王的面前徛啲。
1KG|1|29||王咒誓講：「我指救我的生命脫離一切的患難、永活的耶和華來講。
1KG|1|30||我既然指耶和華──以色列的上帝對你咒誓講：你的子所羅門欲續接我做王，伊欲坐我的位來替我。我今仔日欲照按呢行。」
1KG|1|31||拔示巴就鞠躬仆佇地裡，拜王，講：「願我的主大衛王萬萬歲！」
1KG|1|32||大衛王閣講：「給我叫祭司撒督、先知拿單，及耶何耶大的子比拿雅來！」怹就攏來王的面前。
1KG|1|33||王給怹講：「著導恁的主許個奴僕及恁去，互我的子所羅門騎我的騾，互伊落去到基訓；
1KG|1|34||佇遐祭司撒督及先知拿單著用油抹伊做以色列王；恁也著歕哨角，講：『願所羅門王萬歲！』
1KG|1|35||然後隨伊上來，伊欲來坐我的位，續接我做王。因為我設立伊做以色列及猶大的君王。」
1KG|1|36||耶何耶大的子比拿雅應王講：「阿們！願耶和華──我的主我的王的上帝也按呢講。
1KG|1|37||耶和華怎樣及我的主我的王佇啲，願伊照按呢及所羅門佇啲，閣互伊的國位比我的主大衛王的國位閣卡大。」
1KG|1|38||對按呢，祭司撒督、先知拿單、耶何耶大的子比拿雅，及基利提人、比利提人攏落去，互所羅門騎大衛王的騾，送伊到基訓。
1KG|1|39||祭司撒督就對布棚內提貯油的角，用油抹所羅門。人就歕哨角，眾百姓攏講：「願所羅門王萬歲！」
1KG|1|40||眾百姓隨伊上來，閣歕笛仔，大大歡喜，致到地因為怹的聲到欲裂開。
1KG|1|41||亞多尼雅以及及伊佇啲許個人客抵仔食桌息，聽見；約押聽見哨角的聲就講：「城內怎樣有嘩嘩哮的聲啊？」
1KG|1|42||伊猶啲講的時，看啊，祭司亞比亞他的子約拿單來。亞多尼雅給伊講：「入來！你是妥當人，必定是報好消息。」
1KG|1|43||約拿單應亞多尼雅講：「有影咱的主大衛王已經設立所羅門做王。
1KG|1|44||王差祭司撒督、先知拿單、耶何耶大的子比拿雅，及基利提人、比利提人及所羅門去，怹互伊騎王的騾。
1KG|1|45||祭司撒督及先知拿單佇基訓已經抹伊做王。怹攏對遐上來真歡喜，致到城應聲，這就是恁所聽見的聲；
1KG|1|46||閣所羅門已經坐國位。
1KG|1|47||王的人臣也來給咱的主大衛王祝福，講：『願你的上帝互所羅門的名比你的名卡贏；互伊的國位比你的國位卡大。』王就佇床裡俯落去拜。
1KG|1|48||王也按呢講：『耶和華──以色列的上帝是應該謳咾的；因為伊賞賜我有一人今仔日坐我的位，我也親目看見。』」
1KG|1|49||許個及亞多尼雅佇啲的人客攏驚惶起來，逐人行怹的路。
1KG|1|50||亞多尼雅為著所羅門就驚，起來，去擒壇角。
1KG|1|51||有人給所羅門講：「看啊，亞多尼雅驚所羅門王，因為伊擒壇角，講：『願所羅門王今仔日對我咒誓，的確無用刀刣死伊的奴僕。』」
1KG|1|52||所羅門講：「伊若欲做好人，一支頭毛也bē磕落佇地裡；若看伊有歹，就的確著死。」
1KG|1|53||所羅門王就差人去，怹就帶伊對壇裡落來，伊就來，拜佇所羅門王的面前；所羅門給伊講：「你倒去你的厝！」
1KG|2|1||大衛欲死的期近啦，就吩咐伊的子所羅門講：
1KG|2|2||「我啲欲行世間眾人所著行的路。所以，你著勇敢，做大丈夫，
1KG|2|3||守耶和華──你上帝所交代你守的，行伊的道路，守伊的律例、伊的誡命、伊的法度、伊干證的話，照所寫佇摩西律法的冊裡的。按呢，你無論做甚麼，無論對叨落去，攏會亨通。
1KG|2|4||也互耶和華應驗伊所應允我的話講：『你的子孫若謹慎伊的路，盡心盡意誠實行佇我的面前，就你的後裔坐以色列的國位永無斷。』
1KG|2|5||你也知洗魯雅的子約押對我所行的，伊對以色列二個軍長所行的：就是尼珥的子押尼珥及益帖的子亞瑪撒，伊刣死怹。伊佇太平的時流怹的血，親像佇交戰的時一樣，將此個交戰的血染著伊的腰所縖的帶及伊的腳所穿的鞋。
1KG|2|6||所以你著照你的智慧來行，呣通容允伊白頭毛安然落陰間。
1KG|2|7||你著好款待基列人巴西萊許個子，互怹常常佇你的桌食；因為我閃避你的兄押沙龍的時，怹按呢款待我。
1KG|2|8||看啊，及你佇啲的有巴戶琳的便雅憫人，基拉的子示每；我去瑪哈念的日，伊用重的咒詛咒詛我，總是伊有落約但迎接我，我就指耶和華對伊咒誓講：『我無欲用刀刣你。』
1KG|2|9||今你莫得算伊無罪。因為你是聰明的人，也會知著怎樣款待伊，著互伊白頭毛，流血落陰間。」
1KG|2|10||大衛及伊的列祖相及睏，埋葬佇大衛的城。
1KG|2|11||大衛做以色列王共四十年；佇希伯崙做王七年，佇耶路撒冷做王三十三年。
1KG|2|12||所羅門坐伊的老父大衛的位，伊的國堅固到極。
1KG|2|13||哈及的子亞多尼雅去見所羅門的老母拔示巴，伊問伊講：「你來是平安嗎？」應講：「平安」；
1KG|2|14||閣講：「我有代誌欲對你講。」伊講：「做你講。」
1KG|2|15||亞多尼雅講：「你知國本是我的，以色列眾人也攏意向我，愛我做王，總是，國反轉歸我的小弟，因為是對耶和華互伊。
1KG|2|16||今我有一件事求你，向望你莫得推辭我。」伊講：「做你講。」
1KG|2|17||伊講：「求你對所羅門王講，互伊將書念的查某子亞比煞賞賜我做某，因為王的確無推辭你。」
1KG|2|18||拔示巴講：「好，我替你給王講。」
1KG|2|19||對按呢，拔示巴去見所羅門王，欲為著亞多尼雅給伊講；王起來迎接伊，對伊鞠躬，閣坐伊的位，吩咐人為王的老母設座位，伊就坐佇王的正旁。
1KG|2|20||伊就講：「我有一件小可事求你，請你莫得推辭我。」王給伊講：「我的老母啊，做你講，我無欲推辭你。」
1KG|2|21||伊講：「願用書念的查某囝仔亞比煞互你的兄亞多尼雅做某。」
1KG|2|22||所羅門王應伊的老母講：「你啥事為著亞多尼雅求書念的查某囝仔亞比煞啊？也著替伊求國，因為伊是我的兄，就是著為伊及祭司亞比亞他及洗魯雅的子約押來求。」
1KG|2|23||所羅門王就指耶和華來咒誓講：「亞多尼雅講這話是害家己的生命，若無，願上帝加倍責罰我。
1KG|2|24||耶和華堅固我，互我坐我的父大衛的位，照伊所應允的話給我建立家；我指伊的永活來咒誓，亞多尼雅今仔日的確死。」
1KG|2|25||所羅門王就差耶何耶大的子比拿雅去，伊就拍伊互伊死。
1KG|2|26||王給祭司亞比亞他講：「你著倒去亞拿突你的田園遐！你應該著死，總是今仔日我呣互你死，因為你佇我的父大衛的面前有扛主耶和華的櫃，閣我的老父所受一切的患難，你也及伊受患難。」
1KG|2|27||所羅門就革逐亞比亞他，呣准伊做耶和華的祭司。按呢，就應驗耶和華佇示羅論以利的家所講的話。
1KG|2|28||此個消息傳到約押，約押就走入耶和華的布棚，擒壇角。因為約押雖然無隨押沙龍，總是隨亞多尼雅。
1KG|2|29||有人給所羅門王講：「約押走到耶和華的布棚，今佇壇邊。」所羅門就差耶何耶大的子比拿雅，講：「你去拍伊。」
1KG|2|30||比拿雅到耶和華的布棚，給約押講：「王按呢講，你著出來！」伊應講：「呣啊，我欲死佇遮。」比拿雅去回覆王，講約押按呢講按呢應我。
1KG|2|31||王給伊講：「你通照伊的話行，拍死來埋葬伊，通互約押無因端流人的血彼個罪無歸佇我及我老父的家。
1KG|2|32||耶和華欲用伊的血歸佇伊家己的頭殼；因為伊拍比伊卡義比伊卡好的二人，用刀刣死伊，就是以色列的軍長尼珥的子押尼珥及猶大的軍長益帖的子亞瑪撒，也我的老父大衛呣知。
1KG|2|33||對按呢，怹的血欲歸佇約押的頭殼及伊的後裔的頭殼，到永遠；獨獨大衛及伊的後裔，伊的家，伊的位，欲對耶和華得著平安，到永遠。」
1KG|2|34||耶何耶大的子比拿雅就上去，拍死伊，就埋葬伊佇曠野佇伊家己的厝。
1KG|2|35||王就設立耶何耶大的子比拿雅，替約押做軍長，閣設立祭司撒督來替亞比亞他。
1KG|2|36||王差人叫示每來，就給伊講：「你著為家己起厝佇耶路撒冷，徛起佇遐，呣通出遐去別位。
1KG|2|37||因為你著確實知，你出去過汲淪溪，彼日著死！你的血欲歸你家己的頭殼。」
1KG|2|38||示每應王講：「此個話真好！我的主我的王所講的，你的奴僕欲按呢行。」對按呢示每踮佇耶路撒冷多多日。
1KG|2|39||過三年，示每二個奴僕走到迦特王瑪迦的子亞吉遐。有人給示每講：「你看，你的奴僕佇迦特。」
1KG|2|40||示每起來，備辦驢，去迦特到亞吉王遐尋伊的奴僕，示每就去迦特帶伊的奴僕倒來。
1KG|2|41||有人給所羅門講：「示每出耶路撒冷去迦特倒來。」
1KG|2|42||王就差人叫示每來，對伊講：「我豈呣是叫你指耶和華咒誓，閣警戒你講『你著確實知，你出來去外面無論去叨落，彼日你著死』嗎？你應我講：『我聽此個話真好。』
1KG|2|43||今你啥事無執守指耶和華所咒誓的及我所警戒你的命令啊？」
1KG|2|44||王閣給示每講：「你的心所存的歹就是你對阮老父大衛所行的，你家己攏知，所以耶和華欲將你的歹歸你家己的頭殼；
1KG|2|45||總是所羅門王欲得著福氣，閣大衛的國位欲佇耶和華的面前堅固，到永遠。」
1KG|2|46||王就命令耶何耶大的子比拿雅。伊就出去拍互伊死。對按呢，國位堅固佇所羅門的手。
1KG|3|1||所羅門及埃及王法老結親，娶法老的查某子做某，帶伊入大衛城，聽候伊起家己的厝及耶和華的殿，以及耶路撒冷四圍的城牆完工。
1KG|3|2||當時，猶未有為耶和華的名起殿，所以百姓猶原佇山頭壇獻祭。
1KG|3|3||所羅門疼耶和華，行伊的老父大衛的法律，獨獨佇山頭壇獻祭燒香。
1KG|3|4||王去基遍獻祭；因為佇遐有極大的山頭壇，所羅門佇壇頂獻燒祭的精牲一千隻。
1KG|3|5||佇基遍，暝時佇夢中，耶和華對所羅門出現，上帝講：「你愛我賞賜你甚麼？通對我求。」
1KG|3|6||所羅門講：「你曾施大恩互你的奴僕──我的父大衛照伊用誠實、公義、正直的心及你佇啲，行佇你的面前，你也給伊留此個大恩典，就是賞賜伊一個子坐伊的位，親像今仔日按呢。
1KG|3|7||耶和華──我的上帝啊，今你互你的奴僕續接我的老父大衛做王；總是我是囝仔，呣知著怎樣出入。
1KG|3|8||你的奴僕踮佇你所揀的百姓中，諸個百姓多到bē算得，也算bē了。
1KG|3|9||求你賞賜你的奴僕智慧的心，通判斷你的百姓，來分別好歹。因為是誰會判斷你即多的百姓啊？」
1KG|3|10||因為所羅門求這，主歡喜伊的話。
1KG|3|11||上帝對伊講：「你既然求這，無為家己求歲壽、無為家己求好額，也無求滅絕你的對敵的生命，單單為家己求智慧通分別審判的理，
1KG|3|12||看啊，我照你的話來做，我賞賜你聰明智慧的心，致到你以前無人親像你，你以後也無有人起來親像你。
1KG|3|13||你所無求的，我也互你，就是好額、尊貴，互你佇世間的日子，列王無一個會比得你。
1KG|3|14||你若行我的道路，守我的律例、及我的誡命，學你的老父大衛所行的，我就欲互你長歲壽。」
1KG|3|15||所羅門睏醒，知是眠夢。就去耶路撒冷，徛佇耶和華的約櫃前，獻燒祭及謝恩祭，閣為著伊許個人臣排設筵席。
1KG|3|16||有一日，二個妓女來王遐，徛佇王的面前。
1KG|3|17||一個婦仁人講：「我的主啊，我及此個婦仁人相及住一間厝；我及伊佇厝內生一個子。
1KG|3|18||我生子了後第三日，此個婦仁人也生囝仔。阮相及徛起，除阮二人以外，厝內無別人及阮佇啲。
1KG|3|19||暝時，此個婦仁人的子死，因為伊睏的時壓著伊。
1KG|3|20||伊半暝起來，趁你的女婢啲睏，對我的身邊抱我的囝仔去，下佇伊的胸前，將伊的死囝仔下佇我的胸前。
1KG|3|21||天欲光的時，我起來欲互我的囝仔食奶，無拍算，囝仔已經死；到天光，我詳細看，呣是我所生的子。」
1KG|3|22||彼個婦仁人講：「無，活的是我的子，死的是你的子。」此個婦仁人講：「無，死的是你的子，活的是我的子。」怹佇王的面前按呢相諍。
1KG|3|23||王講：「此個婦仁人講『活的子是我的，死的子是你的』，彼個婦仁人講『無，死的子是你的，活的子是我的』」，
1KG|3|24||王講：「給我抬刀來！」就抬刀到王的面前。
1KG|3|25||王講：「將活的囝仔破做二旁，一旁互彼個，一旁互此個。」
1KG|3|26||活的囝仔的老母為著家己的子，心親像火啲𤏸，就對王講：「我的主啊，將活的子互彼個婦仁人，千萬呣通互伊死！」彼個婦仁人講：「此個囝仔莫得歸你，也莫得歸我，破伊，通！」
1KG|3|27||王應講：「將活的囝仔互此個婦仁人，千萬呣通刣伊；因為伊實在是伊的老母。」
1KG|3|28||以色列眾人聽見王所判斷的案，就攏敬畏伊；因為看見伊的心內有上帝的智慧，來判斷。
1KG|4|1||所羅門王做以色列眾人的王。
1KG|4|2||伊所有的人臣記佇下面：撒督的子亞撒利雅做祭司，
1KG|4|3||示沙二個子以利何烈、亞希亞做秘書，亞希律的子約沙法做史官，
1KG|4|4||耶何耶大的子比拿雅做軍長，撒督及亞比亞他做祭司，
1KG|4|5||拿單的子亞撒利雅做眾官長，拿單的子撒布得做祭司，也做王的朋友，
1KG|4|6||亞希煞做管家的，亞比大的子亞多尼蘭做督工的。
1KG|4|7||所羅門佇以色列全地設立十二個官員，怹為著王及伊的家備辦食物，每年逐人一月日備辦食物。
1KG|4|8||怹的名記佇下底：佇以法蓮山地有便戶珥；
1KG|4|9||佇瑪迦斯、沙賓、伯示麥、以倫伯哈南有便底甲；
1KG|4|10||佇亞魯泊有便希悉，伊也佇梭哥及希弗全地；
1KG|4|11||佇多珥的全山地有便亞比拿達，伊娶所羅門的查某子他法做某；
1KG|4|12||佇他納及米吉多，及倚近撒拉他拿、耶斯列下旁的伯善全地，對伯善到亞伯米何拉到約念的外面，有亞希律的子巴拿；
1KG|4|13||佇基列的拉末有便基別，伊也佇基列的瑪拿西子孫睚珥許個城，巴珊的亞珥歌伯地的大城六十座城，攏有城牆及銅的門楗；
1KG|4|14||佇瑪哈念有易多的子亞希拿達；
1KG|4|15||佇拿弗他利有亞希瑪斯，伊也娶所羅門一個查某子巴實抹做某；
1KG|4|16||佇亞設及亞祿有戶篩的子巴拿；
1KG|4|17||佇以薩迦有帕路亞的子約沙法；
1KG|4|18||佇便雅憫有以拉的子示每；
1KG|4|19||佇基列地，有烏利的子基別，伊也佇亞摩利王西宏及巴珊王噩的地，獨獨伊一人佇遐做官。
1KG|4|20||猶大及以色列眾人真多，親像海邊的沙許多，也食也飲也真快樂。
1KG|4|21||對大河到非利士地，直到埃及邊界許個國，所羅門攏管轄怹。所羅門活啲的日，怹攏進貢服事伊。
1KG|4|22||所羅門逐日所用來食的：幼的麵粉三十歌珥，粗的麵粉六十歌珥，
1KG|4|23||肥的牛十隻，草場的牛二十隻，羊一百隻，猶有鹿、羚羊、赤鹿，及肥的雞。
1KG|4|24||因為伊管轄大河此旁的全地，對提弗薩到迦薩，就是彼個河此旁諸個王，閣佇伊四圍的四方攏享受太平。
1KG|4|25||所羅門活啲的日，對但到別是巴的猶大人及以色列人攏安然徛起，逐人佇伊的葡萄樹腳及無花果樹腳。
1KG|4|26||所羅門有四萬間套車的馬房，有馬兵一萬二千。
1KG|4|27||許個官員逐個照伊的月份給所羅門王，及見若坐所羅門王的桌的備辦食物，攏無欠一項。
1KG|4|28||各人盡伊的職，為著馬及gâu跑的馬帶大麥及草料到怹的所在。
1KG|4|29||上帝賞賜所羅門智慧聰明極大，心也開闊，親像海邊的沙。
1KG|4|30||所羅門的智慧pôaⁿ過東方的人的智慧及埃及一切的智慧。
1KG|4|31||伊的智慧贏過萬人，贏過以斯拉人以探，及瑪曷的子希幔、甲各、達大。伊的名聲報揚佇四圍列國。
1KG|4|32||伊做箴言三千句，詩歌一千連五首。
1KG|4|33||伊講論草木，對黎巴嫩的柏香樹到牆頂發起來的牛膝草，閣講論走獸、飛鳥、蟲thōa水族。
1KG|4|34||有人對列邦來聽所羅門智慧的話，天下列王聽見所羅門的智慧，也有差人來。
1KG|5|1||推羅王希蘭，差伊的奴僕去見所羅門；因為聽見人用油抹伊續接伊的老父做王，因為希蘭平素疼大衛。
1KG|5|2||所羅門也差人去見希蘭，講：
1KG|5|3||「你知我的父大衛因為四圍四方的交戰，bē會因為耶和華──伊的上帝的名起殿，到耶和華用對敵下佇伊的腳下。
1KG|5|4||今耶和華──我的上帝已經賞賜我四方平安，致到無對敵，無災禍。
1KG|5|5||我意思欲為耶和華──我的上帝的名起殿，是照耶和華應允我的父大衛的話講：『我欲互你的子續接你坐你的位，伊欲為我的名起殿。』
1KG|5|6||所以請你命令人佇黎巴嫩給我剉柏香柴，我的奴僕欲及你的奴僕相及做，我也欲照你見所定著的，將你的奴僕的工錢交你；因為你知，佇阮中間無人親像西頓人gâu剉樹。」
1KG|5|7||希蘭聽見所羅門的話，就真歡喜，講：「今仔日應該謳咾耶和華；因為伊賞賜大衛一個有智慧的子，治理即多的百姓。」
1KG|5|8||希蘭差人去見所羅門，講：「你差人所對我講的事，我有聽見；論到柏香柴及松樹的柴，我欲照你的心願來行。
1KG|5|9||我的奴僕欲對黎巴嫩運伊落海，我欲絞歸排，浮佇海裡，到你所給我定著的所在，我欲佇遐拆開，你通接收；你用食物互我的家，成我的心願。」
1KG|5|10||希蘭就用柏香柴及松樹的柴互所羅門，照伊一切所愛的。
1KG|5|11||所羅門互希蘭二萬歌珥的小麥，二十歌珥的清油，做伊家內的食物。所羅門逐年照按呢互希蘭。
1KG|5|12||耶和華照伊所應允的賞賜智慧互所羅門。希蘭及所羅門的中間有和平，怹二人相及立約。
1KG|5|13||所羅門王對以色列眾人的中間派人工，所派的人工共三萬，
1KG|5|14||逐月日輪流派一萬人到黎巴嫩；怹一月日佇黎巴嫩，二月日佇家內。亞多尼蘭做督工的。
1KG|5|15||所羅門有挑夫七萬，八萬人佇山裡拍石。
1KG|5|16||諸個以外，所羅門有用督工的大官三千三百人，怹監督許個做工的人。
1KG|5|17||王出令，怹就運大石，寶貝的石，用拍好的石來下厝的地基。
1KG|5|18||所羅門的師傅及希蘭的師傅，及迦巴勒人，攏拍石，備辦柴料及石，來起殿厝。
1KG|6|1||以色列人出埃及地了後四百八十年，所羅門做以色列王第四年西弗月，就是二月，動工起耶和華的殿。
1KG|6|2||所羅門王為耶和華所起的殿，長六十肘，闊二十肘，高三十肘。
1KG|6|3||彼塊厝殿前的廊長二十肘，及伊的厝的闊平，佇厝的頭前伊的闊十肘；
1KG|6|4||閣為著厝做窗，有關死的窗仔子。
1KG|6|5||倚佇厝的牆，四圍起樓，就是倚佇厝的牆的四圍，前殿後殿攏是按呢，起邊房佇四圍；
1KG|6|6||樓的下層闊五肘，中層闊六肘，三層闊七肘。佇厝的外面做幫牆佇伊的四圍，互楹仔無插入殿的牆。
1KG|6|7||殿啲起的時，是用山中拍好的石。起殿的時，鎚、斧頭，及別號鐵器的聲音攏無聽見。
1KG|6|8||邊仔中房的門，就是佇殿的正旁，對捲螺梯上中層，對中層上到第三層。
1KG|6|9||對按呢起殿到好，就用柏香柴的楹，柏香柴的板遮蓋殿。
1KG|6|10||閣倚佇歸間的殿有起樓，各高五肘，諸個攏用柏香柴靠佇殿裡。
1KG|6|11||耶和華的話臨到所羅門講：
1KG|6|12||「論到你所起此間殿，你若行我的律例，趁我的法度，守我一切的誡命，照按呢行，我就欲照我所應允你的父大衛的話應驗佇你。
1KG|6|13||我欲踮佇以色列人的中間，也無放拺我的百姓以色列。」
1KG|6|14||所羅門起殿已經明白。
1KG|6|15||用柏香柴的板起做殿的內重牆，對殿的土腳到楹仔，攏用柴蓋伊的內重，閣用松樹板舖殿的土腳。
1KG|6|16||閣佇殿的後面，用柏香柴板起二十肘，對土腳到楹仔給伊做佇內面做後殿，就是至聖所。
1KG|6|17||後殿前的殿，深四十肘。
1KG|6|18||殿內的柏香柴攏有刻匏仔及花蕊；殿內攏是柏香柴，無看見一塊石。
1KG|6|19||厝的內面有備辦後殿，欲佇遐安置耶和華的約櫃。
1KG|6|20||後殿的內面長二十肘，闊二十肘，高二十肘，攏用好金安伊；也用柏香柴蓋壇。
1KG|6|21||厝內所羅門攏用好金安伊，後殿的頭前牽金鍊仔，也用好金安伊。
1KG|6|22||全殿攏安金，到彼間殿攏起好；倚佇後殿的壇，也攏安金。
1KG|6|23||佇後殿的內面，伊用橄欖柴做二個𠼻𡀔兵，逐個高十肘。
1KG|6|24||𠼻𡀔兵此旁的翅五肘，𠼻𡀔兵彼旁的翅五肘，對此旁的翅尾到彼旁的翅尾共十肘；
1KG|6|25||彼個𠼻𡀔兵也是十肘，二個𠼻𡀔兵的寸尺、款式攏相同。
1KG|6|26||此個𠼻𡀔兵高十肘，彼個𠼻𡀔兵也是按呢。
1KG|6|27||將𠼻𡀔兵下佇後殿的內面；𠼻𡀔兵的翅展開，此個𠼻𡀔兵一個翅到此旁的牆，彼個𠼻𡀔兵一個翅到彼旁的牆，佇殿內怹二個翅相接；
1KG|6|28||伊閣用金安許個𠼻𡀔兵。
1KG|6|29||彼個殿四圍的牆，內外攏有雕刻，就是雕刻𠼻𡀔兵、棗樹，及花蕊的款式。
1KG|6|30||殿的地板，內外攏安金。
1KG|6|31||閣用橄欖柴做入後殿的門、伊的門楣、門豎；鎮牆的五份一。
1KG|6|32||用橄欖柴所造二個門扇頂面刻𠼻𡀔兵、棗樹，及花蕊的款式，攏安金，閣用金鑲𠼻𡀔兵及棗樹的頂面。
1KG|6|33||閣用橄欖柴做入殿的門豎，鎮牆的四份一。
1KG|6|34||用松樹柴做雙旁的門扇。此旁門的二扇，會拗得；彼旁門的二扇，也會拗得。
1KG|6|35||頂面刻𠼻𡀔兵、棗樹，及花蕊的款式，攏安金，閣用金鑲佇雕刻的工的頂面。
1KG|6|36||伊閣用拍好的石三勻、柏香柴一勻來起內院。
1KG|6|37||第四年西弗月，下耶和華殿的地基。
1KG|6|38||到十一年布勒月，就是八月，殿堂所有一切照伊的款式造成。伊起造共七年久。
1KG|7|1||所羅門起家己的厝，十三年久厝才起好；
1KG|7|2||閣起黎巴嫩樹林的厝，長一百肘，闊五十肘，高三十肘，有柏香柴的柱四鑆，柱頂有柏香柴的楹。
1KG|7|3||頂面用柏香柴蓋伊，蓋佇四十五支柱頂的楹，每鑆十五支柱。
1KG|7|4||閣有窗門三鑆，窗及窗相對，三鑆攏是按呢。
1KG|7|5||諸個門及門豎是用柴做的攏是四方，有窗門三鑆，窗及窗相對，三鑆攏是按呢。
1KG|7|6||閣起有柱的兩廊，長五十肘，闊三十肘；佇怹的頭前閣有兩廊，佇怹的頭前有柱及戶椗。
1KG|7|7||閣起座位的廊就是審判的廊，通佇遐審判，此個廊對地板到天羅板用柏香柴蓋。
1KG|7|8||所羅門家己所欲徛的厝；另外有一間院佇廊的內面起造的法相同。所羅門娶法老的查某子，也給伊起一間厝，及此個廊相同。
1KG|7|9||起諸個攏是用寶貝的石，照寸尺來拍好的石，內外用鋸仔鋸的；對地基到簾簷，對外面到大院，攏是按呢。
1KG|7|10||地基是貴氣的石是大塊石，有十肘的石，有八肘的石；
1KG|7|11||頂面有貴氣的石照寸尺拍好的石，也有柏香柴。
1KG|7|12||大院周圍有拍好的石三勻、柏香柴一勻，攏親像耶和華殿的內院及殿的廊。
1KG|7|13||所羅門王差人對推羅帶戶蘭來。
1KG|7|14||伊是拿弗他利支派中一個守寡人的子，伊的老父是推羅人，是拍銅師傅。戶蘭有智慧、聰明、本事滿滿，gâu拍逐項的銅器。伊來所羅門王遐，做伊一切的工。
1KG|7|15||伊製造二支銅柱，每支高十八肘，柱的周圍十二肘；
1KG|7|16||閣用銅來鑄二個柱枓下佇柱頂，此個柱枓高五肘，彼個柱枓高也五肘。
1KG|7|17||柱頂的柱枓有刺一目一目的網仔及一環一環的鍊仔，此個柱枓有七個，彼個柱枓也有七個。
1KG|7|18||伊造柱佇一個網仔的頂面的四圍有石榴二鑆，用伊來遮蓋柱頂的柱枓，彼個柱枓也是按呢。
1KG|7|19||廊的內面柱頂的柱枓，有刻百合花四肘。
1KG|7|20||二支柱頂近網仔邊肨圓的所在有柱枓，閣有石榴二百粒佇第二個柱枓，逐鑆圍伊。
1KG|7|21||伊徛(khiā)二支柱佇殿的兩廊：徛(khiā)佇正旁的，名叫雅斤；徛(khiā)佇倒旁的，名叫波阿斯。
1KG|7|22||佇柱頂刻百合花。按呢，造柱的工就明白。
1KG|7|23||伊閣鑄一個銅海，款式是圓的，高五肘，對此旁到彼旁十肘，周圍三十肘。
1KG|7|24||佇伊的墘的下面，有匏仔的款圍伊；每肘十粒，來圍彼個銅海，匏仔有二鑆，鑄銅海的時續鑄的。
1KG|7|25||銅海靠佇十二隻銅牛的頂面：三隻向北，三隻向西，三隻向南，三隻向東；銅海下佇牛的頂面，牛尾向內面。
1KG|7|26||銅海厚一巴掌的闊，伊的墘親像杯的墘，親像百合花，通貯二千罷特。
1KG|7|27||伊用銅創十個座，每座長四肘，闊四肘，高三肘。
1KG|7|28||逐個座的款式是按呢：攏有隔堵，伊的堵佇角的所在相接，
1KG|7|29||佇伊的角相接的所在，堵的頂面有獅及牛，及𠼻𡀔兵；佇角相接的所在的頂面有小座，獅及牛的下面有垂古簷窗的鬚。
1KG|7|30||逐個座有四個銅輪及銅的軸心。伊的四腳各有架，架鑄佇盆的下面，逐個邊仔有古簷窗的鬚。
1KG|7|31||伊的嘴佇枓的內面向頂一肘，伊的嘴是圓的，親像小座的款式，一肘半，佇伊的嘴有雕刻，伊的堵是四方的，呣是圓的。
1KG|7|32||四個輪佇堵的下面，輪的軸心及座相連，逐個輪高一肘半。
1KG|7|33||輪的款親像車輪的款；伊的軸心、伊的外環、伊的軹、伊的內環攏是鑄的。
1KG|7|34||座的四角有四個架，架及座連做一個。
1KG|7|35||座的頂面有圓的緣，高半肘；座的頂面有伊的托及伊的堵，攏及座連做一個。
1KG|7|36||伊的托的板及伊的堵的頂面，伊刻𠼻𡀔兵、及獅，及棗樹，照伊的空位，四圍有結古簷窗的鬚。
1KG|7|37||伊照按呢創十個座，怹的鑄法、寸尺、款式，攏相同。
1KG|7|38||閣造銅盆十個，每盆通貯四十罷特。逐個盆直徑四肘，十個座的頂面，逐個座下一個盆。
1KG|7|39||許個座五個下佇殿的正旁，五個下佇殿的倒旁；閣用銅海下佇殿的正旁，佇東勢的南旁。
1KG|7|40||戶蘭閣創盆、托仔，及盤。對按呢，戶蘭為著所羅門王做完耶和華殿一切的工。
1KG|7|41||就是：二支柱及柱頂的柱枓的二粒球；以及蓋佇柱頂柱枓的球二個網；
1KG|7|42||為著二個網做四百粒石榴，一個網有二鑆的石榴，來蓋柱頂柱枓的二粒球；
1KG|7|43||十個座及座頂十個盆；
1KG|7|44||銅海一個及銅海下面十二隻牛；
1KG|7|45||盆、托仔、盤。諸個一切攏是戶蘭為所羅門王做耶和華殿的器具，攏用光明的銅來做的，
1KG|7|46||王佇約但的平洋、佇疏割及撒拉但的中間佇粘土的地鑄成的。
1KG|7|47||諸個一切的器具所羅門攏無過秤；因為極其多，銅的輕重也bē得通知。
1KG|7|48||所羅門也做耶和華殿內一切的器具，就是金壇及排列餅的桌用金做的；
1KG|7|49||後殿的頭前的燈台：正旁五個，倒旁五個，攏用好金做的，伊的花、伊的燈、伊的鉗，用金做的，
1KG|7|50||伊的杯、伊的剪刀、伊的碗、伊的匙、伊的火鼎，是用好金做的，閣有門臼，就是後殿、至聖所的門臼，及彼個厝，前殿的門臼，攏用金做的。
1KG|7|51||按呢，所羅門王做完耶和華殿一切的工，所羅門將伊的老父大衛所獻的物帶入去，銀金及器具下佇耶和華殿的府庫。
1KG|8|1||彼時，所羅門聚集以色列的長老及逐支派的首領，以及以色列人許個族長，到耶路撒冷所羅門王遐，欲將耶和華的約櫃對大衛城──就是錫安──運上來。
1KG|8|2||以他念月，就是七月的節期，以色列人攏聚集到所羅門王遐。
1KG|8|3||以色列的長老攏來，許個祭司扛約櫃，
1KG|8|4||怹就扛耶和華的櫃，及會幕以及布棚內一切聖的器具上來，祭司及利未人攏扛伊上來。
1KG|8|5||所羅門王及聚集到伊遐以色列的全會，佇約櫃前獻羊牛做祭祀，多到bē算得，也算bē了。
1KG|8|6||祭司扛耶和華的約櫃到伊的所在入彼間厝的後殿，到至聖所，下佇𠼻𡀔兵的翅下。
1KG|8|7||因為𠼻𡀔兵展開怹的翅，佇櫃的所在的頂面，閣𠼻𡀔兵佇彼頂面遮蓋櫃，及伊的槓。
1KG|8|8||許個槓真長，槓尾佇後殿前的聖所通看見，佇外面就bē看見，到今仔日猶佇遐。
1KG|8|9||櫃內只有二塊石碑，就是以色列人出埃及地，耶和華及怹立約的時摩西佇何烈山所下的。這以外，無別項物。
1KG|8|10||當祭司對聖所出來的時，有雲充滿耶和華的殿；
1KG|8|11||致到祭司為著雲的緣故bē會徛啲服事，因為耶和華的榮光充滿耶和華的殿。
1KG|8|12||彼時所羅門講：耶和華曾講，伊欲踮佇黑黑暗暗的所在。
1KG|8|13||我已經起此間殿互你徛起，做你永遠住的所在。
1KG|8|14||王越轉伊的面祝福以色列會眾，以色列會眾攏徛起來。
1KG|8|15||伊講：「耶和華──以色列的上帝是應該謳咾的！因為伊親嘴對我的父大衛所應允的，也親手應驗伊。
1KG|8|16||講：『對我導我的百姓以色列出埃及以來，我未曾佇以色列眾支派中揀一個城起殿互──我的名佇遐，獨獨揀大衛治理我的百姓以色列。』
1KG|8|17||我的父大衛心內有意思，欲為耶和華──以色列的上帝的名起殿。
1KG|8|18||總是耶和華對我的父大衛講：『你的心有意思欲為我的名起殿，你此個意思真好。
1KG|8|19||獨獨你呣通起殿，你所親生的子欲為我的名起殿。』
1KG|8|20||今耶和華應驗伊所講的話，我照耶和華的話起來續接我的父大衛坐以色列的國位，閣為耶和華──以色列上帝的名起殿。
1KG|8|21||我也佇遐為約櫃備辦一所在。櫃內有耶和華的約，就是伊導咱的列祖出埃及的時，及怹所立的約。」
1KG|8|22||所羅門當以色列會眾的面前，徛佇耶和華的壇前，抬起手向天講：
1KG|8|23||「耶和華──以色列的上帝啊，佇天頂佇地下，無有上帝親像你守約行仁愛佇你許個奴僕，就是盡心行佇你的面前的；
1KG|8|24||你對你的奴僕──我的父大衛所應允的你有守伊。你親嘴講的，親手應驗伊，照今仔日的款。
1KG|8|25||耶和華──以色列的上帝啊，你所應允你的奴僕──我的父大衛講：『你的子孫若謹慎怹的所做，行佇我的面前親像你行佇我的面前，就屬佇你的欲佇我的面前坐以色列的國位，永無斷。』今求你應驗伊。
1KG|8|26||以色列的上帝啊，你對你的奴僕──我的父大衛所講的，求你互伊成做實事。
1KG|8|27||「上帝真正欲徛起地上嗎？看啊，天及諸個天的天尚且無夠額互你徛起，何況我所起此間殿啊？
1KG|8|28||耶和華──我的上帝啊，願你俯落數念你的奴僕的祈禱懇求，來聽你的奴僕今仔日所祈禱佇你面前的求叫祈禱。
1KG|8|29||願你日暝看顧此個殿，就是你所講起我的名欲佇遐的所在；來聽你的奴僕所欲向此所在祈禱的祈禱。
1KG|8|30||你的奴僕及你的百姓以色列向此所在祈禱的時，願你聽怹的祈求，願你佇天裡，你徛起的所在來聽怹，你聽見的時就赦免。
1KG|8|31||「人若得罪伊的厝邊，也有人用一個咒誓教伊咒誓，伊若來此間殿佇你的壇前咒誓，
1KG|8|32||求你佇天裡聽，來辦理伊，審判你諸個奴僕：定歹人的罪，照伊所行的，報應佇伊的頭殼；定義人做義，照伊的義來互伊。
1KG|8|33||「設使你的百姓以色列因為得罪你，才刣輸佇對敵的面前，怹若歸向你，認你的名，閣佇此間殿祈禱懇求你，
1KG|8|34||求你佇天裡聽怹，來赦免你的百姓以色列的罪，互怹倒來你所賞賜怹的列祖的地。
1KG|8|35||「設使怹得罪你，致到天關密無落雨，你刑罰怹的時；怹若向此所在祈禱，認你的名，離開怹的罪，
1KG|8|36||求你佇天裡聽怹，赦免你的奴僕及你的百姓以色列的罪，佇你教示怹所著行的好路的時，閣落雨佇你的地，就是你賞賜你的百姓做業的。
1KG|8|37||「此個地若有飢荒、瘟疫、枯焦、朽爛、草蜢、剪蟲，抑是怹的對敵佇怹許個城的地圍困怹，無論有甚麼災禍甚麼破病，
1KG|8|38||或是一人，或是你的百姓以色列的眾人，逐個知家己心內的災禍，向此間殿抬起手，無論怎樣懇求，怎樣祈禱，
1KG|8|39||願你佇天裡你所徛起的所在來聽伊，來赦免，來施行。你知怹的心，照怹逐人的行做來款待怹（因為世間逐人的心只有你知），
1KG|8|40||互怹佇你賞賜阮列祖的地一世人敬畏你。
1KG|8|41||「論到外邦人呣是屬你的百姓以色列，伊為著你的名對遠遠的所在來的，
1KG|8|42||（因為怹聽見你的大名大權能的手，伸出的手）若來向此個殿祈禱，
1KG|8|43||願你佇天裡你徛起的所在來聽怹，照外邦人一切所對你求的來行，互天下萬百姓攏識你的名，敬畏你親像你的百姓以色列一樣；閣互怹知我所起此間殿是用你的名來稱者。
1KG|8|44||「你的百姓若出去你所差怹去的路，及對敵交戰，也向你所揀的城及我為著你的名所起的殿來祈禱耶和華，
1KG|8|45||願你佇天裡來聽怹的祈禱懇求，來給怹判斷。
1KG|8|46||「你的百姓若得罪你（因為無有無犯罪的人），你受氣怹，將怹交互對敵致到對敵掠怹到對敵的地，或是遠或是近，
1KG|8|47||怹若佇所掠去的地心內倒轉想，來反悔，閣佇掠怹的人的地，懇求你講：『阮有罪，阮有悖逆，阮有做歹』；
1KG|8|48||怹若佇受掠去的地就是對敵掠怹去的地，盡心盡性歸服你，閣向本地，就是你賞賜怹列祖的地及你所揀的城，以及我為著你的名所起的殿來祈禱你，
1KG|8|49||願你佇天裡你所徛起的所在聽怹的祈禱懇求，給怹判斷；
1KG|8|50||閣赦免你的百姓得罪你的，以及怹一切得罪你的罪過，互怹得著憐憫佇掠怹的人的面前，致到掠怹的人憐憫怹。
1KG|8|51||因為怹是你的百姓，你的產業，是你導怹出埃及對鑄鐵的爐中出來者。
1KG|8|52||願你的目睭開看顧你的奴僕的祈禱，及你的百姓以色列的祈禱，來聽怹一切對你求的。
1KG|8|53||主耶和華啊，因為你曾對地上眾百姓的中間分別怹，來做你的產業，是照你導阮的列祖出埃及的時，託你的奴僕摩西所講的。」
1KG|8|54||所羅門佇耶和華的壇前腳頭窩跪啲，手伸向天，所對耶和華祈禱懇求的已經祈禱明白，就起來，
1KG|8|55||伊就徛啲，大聲祝福以色列全會眾，講：
1KG|8|56||「耶和華是應該著謳咾者！因為伊一切所應允者賞賜平安互伊的百姓以色列，見若託伊的奴僕摩西所應允的好話，無一句落空。
1KG|8|57||願耶和華──咱的上帝及咱佇啲，親像伊及咱的列祖佇啲一樣，願伊無離開咱，無放拺咱，
1KG|8|58||互咱的心歸向伊，來行伊一切的道路，守伊所命令咱的列祖的誡命、伊的律例、伊的法度。
1KG|8|59||我今佇耶和華的面前所祈求諸個話，願諸個話日暝近佇咱的上帝──耶和華，閣日日照代誌所合宜的為伊的奴僕判斷，及伊的百姓以色列判斷，
1KG|8|60||互地上萬百姓知耶和華是上帝，伊以外無別個。
1KG|8|61||所以恁的心著純全向耶和華──咱的上帝，遵趁伊的律例，守伊的誡命，親像今仔日的款。」
1KG|8|62||王及以色列眾百姓相及佇耶和華的面前獻祭。
1KG|8|63||所羅門獻謝恩的祭就是獻互耶和華的，牛二萬二千隻，羊十二萬隻。按呢，王及以色列眾百姓為耶和華的殿行獻殿的禮。
1KG|8|64||當彼日，王分別耶和華殿前院中的所在，佇遐獻燒祭、素祭，及謝恩祭的油，因為耶和華頭前的銅壇甚細，bē容允得許個燒祭、素祭，及謝恩祭的油。
1KG|8|65||彼時，所羅門及以色列眾人，就是對哈馬的路口到埃及的溪，攏及伊聚集做大會，佇耶和華──咱上帝的面前守節筵七日閣七日，共十四日。
1KG|8|66||第八日，王差百姓去；怹就給王祝福。因為耶和華對伊的奴僕大衛及伊的百姓以色列所施出一切的恩惠，就歡喜心內快樂，逐個倒去怹的布棚。
1KG|9|1||所羅門已經起耶和華的殿及王宮，及所羅門一切所愛做的攏明白，
1KG|9|2||耶和華第二擺對所羅門顯現，親像前佇基遍對伊顯現一樣，
1KG|9|3||耶和華對伊講：「你佇我的面前所祈禱懇求的，我攏有聽見。我已經將你所起此間殿分別做聖，互我的名永遠佇遐；我的目睭、我的心也欲常常佇遐。
1KG|9|4||論到你若誠實心，閣正直行佇我的面前，親像你的父大衛所行的，遵趁我一切所命令你的，執守我的律例，我的法度，
1KG|9|5||我就欲堅固你的國位佇以色列中，到永遠，親像我應允你的父大衛講：『你的後裔坐以色列的國位永無斷。』
1KG|9|6||設使恁抑是恁的子孫越轉無隨我，無守我賞賜恁的誡命律例，去服事別個上帝來敬拜伊，
1KG|9|7||我就欲對我賞賜怹的地剪除以色列，閣我為家己的名所分別做聖此間殿也欲對我的面前棄拺伊，互以色列人佇萬國中做話柄，受譏刺。
1KG|9|8||此間殿雖然真高，將來經過的人欲卬愕、恥笑，講：『耶和華啥事按呢款待此個地此間殿啊？』
1KG|9|9||就欲應講：『是因為怹棄拺耶和華──怹的上帝就是導怹的列祖出埃及地的，去結聯別個上帝，服事敬拜伊，所以耶和華互這一切的災禍臨到怹。』」
1KG|9|10||到二十年尾，就是所羅門起耶和華的殿及王宮，此二間厝完工的時。
1KG|9|11||所羅門王就將加利利地二十個城互希蘭；是推羅王希蘭曾照所羅門一切所愛的，用柏香柴、松柴，及金互伊。
1KG|9|12||希蘭對推羅出來，看所羅門所互伊的城，看了無合意，
1KG|9|13||就講：「我的兄啊，你所互我許個城是甚麼？」伊就叫伊迦步勒的地，到今仔日。
1KG|9|14||希蘭就寄金一百二十他連得互王。
1KG|9|15||所羅門王派人工的因端就是按呢，是欲起耶和華的殿、家己的王宮、及米羅、耶路撒冷的城牆、及夏瑣、米吉多，及基色。
1KG|9|16||前埃及王法老上來取基色，用火燒伊，刣死城內徛起的迦南人，將城互伊的查某子所羅門的某做嫁妝。
1KG|9|17||所羅門起基色、及下面的伯和崙、
1KG|9|18||及巴拉，及國內曠野裡的達莫，
1KG|9|19||及所羅門所有府庫的城，及下車的城及馬兵的城，及所羅門佇耶路撒冷、佇黎巴嫩，及佇伊所治理的全地，為家己的快樂所愛起的攏起伊。
1KG|9|20||論到所剩的百姓亞摩利人、赫人、比利洗人、希未人、耶布斯人，呣是屬佇以色列的，
1KG|9|21||就是佇此地方怹所剩的後裔，以色列人bē會一盡滅者，所羅門派怹做苦工，到今仔日。
1KG|9|22||總是以色列人，所羅門無互怹做奴僕，是做伊的戰士、人臣、首領、軍長、車長、馬兵長。
1KG|9|23||所羅門督工的頭人共五百五十人，怹管理做工的百姓。
1KG|9|24||法老的查某子對大衛的城上去所羅門所給伊起的厝。彼時，所羅門起米羅。
1KG|9|25||所羅門逐年三擺佇伊給耶和華所起的壇獻燒祭及謝恩祭，閣佇耶和華的面前燒香佇壇頂。對按呢，伊起殿的工明白。
1KG|9|26||所羅門王佇以東地紅海邊，倚近以祿的以旬迦別造一陣的船隻。
1KG|9|27||希蘭差伊的奴僕，就是知影過海的行船人，及所羅門的奴僕像船去。
1KG|9|28||怹到俄斐，對遐得著四百二十他連得的金，運到所羅門王遐。
1KG|10|1||示巴的女王聽見所羅門的名聲，為著耶和華的名所得著的，就來欲用[人奧]得解明的事試伊。
1KG|10|2||伊到耶路撒冷隨伊的人真多，有駱駝載香料、及黃金真多，也有寶石。伊見所羅門的時，就將心內一切所存的及伊講。
1KG|10|3||所羅門照伊所問的攏應伊，無一項王bē曉得通給伊講。
1KG|10|4||示巴女王看見所羅門一切的智慧，及伊所起的厝，
1KG|10|5||桌頂的食物，人臣排列啲坐，奴僕跟隨服事，以及怹的衣服及伊的酒政，閣看見伊上耶和華殿的崎仔，就魂不附體；
1KG|10|6||伊就對王講：「我佇本國聽見你的代誌及你的智慧攏是真實！
1KG|10|7||總是我呣信許個話，到我來親目看見才知人所給我講的猶無一半。你的智慧及你的亨通贏過我所聽見的名聲。
1KG|10|8||福氣啊！你的人，福氣啊！你的奴僕常常徛佇你的面前聽你的智慧。
1KG|10|9||耶和華──你的上帝是應該謳咾的！伊歡喜你，互你坐以色列的國位；因為耶和華永遠疼以色列，所以設立你做王，互你秉公行義。」
1KG|10|10||伊用一百二十他連得的金，及多多的香料，及寶石，送王。以後所來的香料，呣曾閣親像示巴女王送所羅門王的許多。（
1KG|10|11||希蘭的船隻對俄斐帶金來的，閣對俄斐帶多多檀香柴，及寶石來。
1KG|10|12||王用檀香柴為耶和華的殿及王宮做欄杆，閣為唱歌的人做琴瑟。以後呣曾閣有彼號檀香柴來，也無人看見，直到今仔日。）
1KG|10|13||所羅門王照王的禮用物送示巴的女王，以外閣用女王見所愛，見所求的，送伊。對按呢伊及伊的人臣倒轉去伊本國。
1KG|10|14||所羅門逐年所得著的金共六百六十六他連得。
1KG|10|15||以外有遊歷的及往來的生理人以及雜族諸個王，及國內諸個首領所納的。
1KG|10|16||所羅門王用過拍的金做大牌二百面，每面大牌的金六百舍客勒；
1KG|10|17||閣用過拍的金做屏牌三百面，每面用金三彌那，王下伊佇黎巴嫩樹林的厝。
1KG|10|18||王閣用象牙做一個大寶座，用好金安伊。
1KG|10|19||寶座有六層的崎仔，座位撐的頂面是圓的，雙旁有靠手，靠手邊有二隻獅徛啲。
1KG|10|20||閣有十二隻獅徛佇六層崎仔的此旁及彼旁；別國攏無製造親像按呢。
1KG|10|21||所羅門王一切飲的器具攏是金的。黎巴嫩樹林的厝一切的器具也是好金的，攏無銀的。所羅門的年間，人看銀做無物。
1KG|10|22||因為王有他施的船隻一陣及希蘭的船隻一陣相及過海，諸個他施歸陣的船載金銀、象牙、猴、孔雀，三年倒來一擺。
1KG|10|23||所羅門王的好額及智慧贏過天下列王。
1KG|10|24||天下的人攏來愛見所羅門的面，聽伊的智慧就是上帝賞賜佇伊的心的。
1KG|10|25||怹逐個帶進貢的物，就是銀器、金器、衣服、軍器、香料、馬，及騾，逐年有定著的例。
1KG|10|26||所羅門就聚集戰車馬兵，有戰車一千四百張，馬兵一萬二千名，安置怹佇許個囤車的城也及王佇耶路撒冷。
1KG|10|27||王佇耶路撒冷互銀親像石頭，互柏香柴親像平洋的桑材樹，是因為真多。
1KG|10|28||所羅門的馬是對埃及帶來的，是王的生理人一陣一陣照價錢得著的。
1KG|10|29||對埃及上來的車，每張價銀六百舍客勒，馬每匹一百五十。赫人諸個王及亞蘭諸個王，攏對怹經手照按呢帶出來。
1KG|11|1||所羅門王佇法老的查某子以外，閣疼多多外邦的查某囝仔，就是摩押、亞捫、以東、西頓，赫人的查某囝仔。
1KG|11|2||論到諸個列國，耶和華曾吩咐以色列人講：「恁呣通去怹遐，怹也呣通來恁遮，因為怹會互恁的心偏歪去隨怹的上帝。」總是所羅門戀愛許個查某囝仔，及怹結聯。
1KG|11|3||伊有后妃七百，攏是貴族的；閣有嬪妃三百。諸個女子誘惑伊的心。
1KG|11|4||因為所羅門年老的時，伊許個某誘惑伊的心去隨別個上帝，伊的心無純全向耶和華──伊的上帝，親像伊的父大衛的心。
1KG|11|5||所羅門去隨西頓人的女神亞斯她錄及亞捫人可惡的物米勒公。
1KG|11|6||所羅門行耶和華所看做歹的事，無專心隨耶和華親像伊的老父大衛。
1KG|11|7||彼時所羅門為著摩押可惡的物基抹及亞捫人可惡的物摩洛，佇耶路撒冷頭前的山起山頭壇。
1KG|11|8||許個外邦的某攏燒香祭祀怹的上帝，伊也為著怹照按呢做。
1KG|11|9||耶和華受氣所羅門，因為伊的心離開耶和華──以色列的上帝，就是曾二擺對伊出現。
1KG|11|10||也論到此個事曾命令伊，呣通隨別個上帝，總是伊無守耶和華所命令的。
1KG|11|11||所以耶和華對所羅門講：「因為你已經行此個事，無守我所命令你守的約及我的律例，我欲對你來拆裂你的國，賞賜你的奴僕。
1KG|11|12||總是，因為你的老父大衛的緣故，我無佇你活啲的日行此個事，獨獨欲對你的子的手拆裂伊。
1KG|11|13||總是我無將全國拆裂，欲帶著我的奴僕大衛及我所揀的耶路撒冷，猶留一支派互你的子。」
1KG|11|14||耶和華興起一個對敵攻擊所羅門，就是以東人哈達；伊是以東王的後裔。
1KG|11|15||前大衛拍以東，伊的軍長約押上去埋葬陣亡的人，將以東的查甫丁攏刣死。
1KG|11|16||約押及以色列眾人踮遐六月日，直到將以東的查甫丁一盡剪除。
1KG|11|17||彼時哈達猶是細漢的囝仔；哈達及伊的老父人臣中，幾若個以東人走去埃及。
1KG|11|18||怹對米甸起來，到巴蘭；對巴蘭帶幾若人及怹去埃及到埃及王法老遐；法老就用厝互怹，派定著的米糧，閣用田地互怹。
1KG|11|19||哈達佇法老的面前大得著恩惠，法老續用伊的某的小妹就是王后答比匿的小妹互伊做某。
1KG|11|20||答比匿的小妹給伊生一個子，名叫基努拔。答比匿給伊斷奶佇法老的王宮，基努拔及法老的眾子相及踮佇法老的王宮。
1KG|11|21||哈達佇埃及聽見大衛及伊的列祖相及睏，軍長約押也已經死，哈達就對法老講：「容允我去，互我倒去本國。」
1KG|11|22||法老給伊講：「你佇我遮有甚麼欠缺，你竟然愛欲倒去本國啊？」伊應講：「我無欠缺甚麼，總是容允我倒去。」
1KG|11|23||上帝閣興起一個對敵攻擊所羅門，就是以利亞大的子利遜。是對伊的主瑣巴王哈大底謝遐逃走來的。
1KG|11|24||大衛刣瑣巴人的時，利遜招集人倚伊，做彼黨的頭，去大馬色踮佇遐，佇大馬色做王。
1KG|11|25||所羅門活啲的時，哈達做災害以外，利遜也做以色列的對敵。伊怨恨以色列，也做亞蘭人的王。
1KG|11|26||尼八的子耶羅波安是以法蓮族洗利達人，伊是所羅門的奴僕也起手攻擊王。伊的老母是守寡人，名叫洗魯阿。
1KG|11|27||伊起手攻擊王的緣故照下底所記的，所羅門起米羅，修補伊的老父大衛城的破隙。
1KG|11|28||耶羅波安是大勇士。所羅門看見此個少年人殷勤，就派伊管理約瑟的家一切的工。
1KG|11|29||彼時，耶羅波安對耶路撒冷出來，示羅人先知亞希雅佇路裡抵著伊；彼時伊有穿一領新衫。怹二人佇田裡，以外無別人。
1KG|11|30||亞希雅提伊所穿的新衫拆做十二塊，
1KG|11|31||給耶羅波安講：「你通提十塊。因為耶和華──以色列的上帝按呢講：『看啊，我欲對所羅門的手拆裂伊的國，將十支派互你。（
1KG|11|32||獨獨因為我的奴僕大衛的緣故，及我佇以色列眾支派中所揀的耶路撒冷的緣故，伊猶有一支派。）
1KG|11|33||因為怹棄拺我，去敬拜西頓人的上帝亞斯他錄、摩押的上帝基抹，及亞捫人的上帝米勒公，無行我的道路，做我看做正直的事，守我的律例法度，親像伊的老父大衛的所做。
1KG|11|34||總是我無欲對伊的手搶伊的全國；是欲互伊一世人做君王，是因為我的奴僕大衛的緣故，因為伊是我所揀選的，有守我的律例及法度。
1KG|11|35||總是我欲對伊的子的手搶伊的國，用十支派互你，
1KG|11|36||用一支派互伊的子，互我的奴僕大衛佇我的面前常常有一葩燈佇耶路撒冷，就是我所揀，通佇遐安置我的名的城。
1KG|11|37||我欲取你，你欲做以色列的王，照你的心一切所愛的來管理。
1KG|11|38||你若聽我一切所命令你的，行我的道路，做我看做正直的事，守我的律例法度，親像我的奴僕大衛的所做，我就及你佇啲，給你建立堅固的家，親像我給大衛所建立的一樣，閣欲將以色列交互你。
1KG|11|39||因為這我欲困苦大衛的後裔，總是無到永遠。』」
1KG|11|40||為著按呢所羅門愛欲刣死耶羅波安。耶羅波安就起來逃走去埃及；到埃及王示撒遐，就踮佇埃及，到所羅門死。
1KG|11|41||所羅門其餘的事，見伊所行的及伊的智慧豈無攏記佇所羅門的行傳。
1KG|11|42||所羅門佇耶路撒冷做以色列全國的王共四十年。
1KG|11|43||所羅門及伊的列祖相及睏，埋葬佇伊的老父大衛的城。伊的子羅波安續接伊做王。
1KG|12|1||羅波安去示劍；因為以色列眾人到示劍欲設立伊做王。
1KG|12|2||前尼八的子耶羅波安閃避所羅門王的面，走去埃及，踮佇遐（耶羅波安猶佇埃及的時聽見此個事。）
1KG|12|3||怹差人去叫伊來，耶羅波安就及以色列全會來見羅波安，給伊講：
1KG|12|4||「你的老父互阮背艱苦的軛，你的老父所下佇阮的苦工，及重的軛求你減輕，阮就服事你。」
1KG|12|5||羅波安給怹講：「恁倒去，到第三日閣來見我。」百姓就去。
1KG|12|6||羅波安的老父所羅門活啲的時，有跟隨佇伊面前的老人，羅波安王及怹議論，講：「恁有甚麼計策，我通回覆此個百姓。」
1KG|12|7||怹應伊講：「今仔日你若願做諸個百姓的奴僕來服事怹，用好話來應怹，怹就永遠做你的奴僕。」
1KG|12|8||總是伊拒絕老人所互伊的計策，及許個徛佇伊面前及伊平勻的少年人參詳，
1KG|12|9||給怹講：「此個百姓有對我講：『你的老父下佇阮的軛，求你互阮卡輕。』今恁有甚麼計策，互咱通回覆怹。」
1KG|12|10||許個及伊平勻的少年人講：「此個百姓對你講：『你的老父互阮背重的軛，求你給阮減輕。』你著按呢應怹講：『我的尾指卡大我的老父的腰。
1KG|12|11||我的老父互恁背重的軛，我欲加添恁的軛！我的老父用鞭警戒恁，我欲用蠍仔蟲警戒恁！』」
1KG|12|12||第三日耶羅波安及眾百姓到羅波安遐，照王所命令講「第三日閣來我遮」。
1KG|12|13||王用歹聲嗽應百姓，放拺老人所獻的計策，
1KG|12|14||照少年人的計策對百姓講：「我的父互恁背重的軛，我欲加添恁的軛！我的父用鞭警戒恁，我欲用蠍仔蟲警戒恁！」
1KG|12|15||王無聽趁百姓，因為此個代誌是出佇耶和華，是欲應驗耶和華託示羅人亞希雅對尼八的子耶羅波安所講的話。
1KG|12|16||以色列眾百姓看見王無聽趁怹，百姓就對王講：阮佇大衛有甚麼份額啊！阮及耶西的子無干涉。以色列啊，倒去恁的布棚！大衛啊，著顧你家己的厝！對按呢，以色列倒去怹的布棚，
1KG|12|17||總是徛起猶大諸個城的以色列人，羅波安猶原做怹的王。
1KG|12|18||羅波安王差管理做苦工的人亞多蘭去，以色列眾人就用石頭擲死伊。羅波安王就趕緊上車，欲走去耶路撒冷。
1KG|12|19||對按呢，以色列反叛大衛家，到今仔日。
1KG|12|20||以色列眾人聽見耶羅波安倒來，就差人請伊到會眾的面前，設立伊做以色列眾人的王。猶大支派以外，無人隨大衛的家。
1KG|12|21||羅波安到耶路撒冷的時，就聚集猶大全家及便雅憫支派的人共十八萬人，攏是過揀的戰士，欲及以色列家交戰，互國位閣歸佇所羅門的子羅波安。
1KG|12|22||總是上帝的話臨到上帝的奴僕示瑪雅，講：
1KG|12|23||「你去給所羅門的子猶大王羅波安及猶大、便雅憫全家，以及其餘的百姓講：
1KG|12|24||『耶和華按呢講：恁莫得上去莫得及恁的兄弟以色列人交戰。逐人倒去伊的家！因為此個代誌出佇我。』」怹聽耶和華的話，就倒轉去，照耶和華的話。
1KG|12|25||耶羅波安佇以法蓮山地起造示劍，就踮佇彼中間；閣對遐出去，起毗努伊勒。
1KG|12|26||耶羅波安心內講：「今此個國欲歸大衛的家；
1KG|12|27||此個百姓若上去耶路撒冷，佇耶和華的殿獻祭，此個百姓的心欲歸怹的主──猶大王羅波安，怹欲刣死我，猶原歸猶大王羅波安。」
1KG|12|28||王就計劃，鑄造二隻金的牛仔，對眾百姓講：「恁上去耶路撒冷實在為難；以色列啊，看啊，諸個是恁的上帝，導恁對埃及地上來的。」
1KG|12|29||伊下一隻佇伯特利，下一隻佇但。
1KG|12|30||此個代誌成做罪，因為百姓去但佇彼隻的頭前拜。
1KG|12|31||王佇山頭起廟，對百姓中無屬利未族的，設立伊做祭司。
1KG|12|32||耶羅波安定著八月彼月的十五設節期，親像猶大的節期一樣，佇壇頂獻祭。佇伯特利也是按呢做，獻祭佇伊所鑄的牛仔，閣將伊所起造山頭壇的祭司安置佇伯特利。
1KG|12|33||伊佇八月十五日，就是伊的心私奇所定著的月，獻祭佇伊佇伯特利所起的壇，給以色列人設節期，獻祭佇壇裡閣燒香。
1KG|13|1||彼時，有一個上帝的奴僕趁耶和華的話對猶大來到伯特利。耶羅波安抵仔徛佇壇邊欲燒香；
1KG|13|2||伊趁耶和華的話攻擊彼個壇，叫講：「壇啊，壇啊！耶和華按呢講：看啊，欲有一個子出世佇大衛的家，名叫約西亞，伊欲將山頭壇的祭司，就是佇你的頂面燒香的，獻佇你的頂面，怹也欲將人的骨頭燒佇你的頂面。」
1KG|13|3||像彼日，伊也出一個兆頭，講：「看啊，此個壇欲破裂，壇頂的火灰欲傾落去，此個就是耶和華所講的兆頭。」
1KG|13|4||王聽見上帝的奴僕攻擊伯特利的壇所叫的話，耶羅波安就對壇頂伸手，講：「著掠伊！」伊所伸欲掠伊的手就枯焦，bē會勼倒轉；
1KG|13|5||壇就破裂，壇頂的火灰也傾落來，照上帝的奴僕趁耶和華的話所出的兆頭。
1KG|13|6||王應上帝的奴僕講：「請你求耶和華──你上帝的恩，替我祈禱，互我的手復原。」對按呢上帝的奴僕祈禱耶和華，王的手就復原，照起頭的款。
1KG|13|7||王給上帝的奴僕講：「請你及我倒去阮兜食點心，我也欲用物送你。」
1KG|13|8||上帝的奴僕給王講：「你就若用你王宮的一半互我，我也呣及你去，也呣佇此所在食餅飲水；
1KG|13|9||因為耶和華的話按呢吩咐我講，你呣通食餅，呣通飲水，也呣通對你的原路倒來。」
1KG|13|10||伊就對別條路去，無對來伯特利彼條倒去。
1KG|13|11||有一個老先知踮佇伯特利，伊的子到，用上帝的奴僕當日佇伯特利所行的給伊講，及對王所講一切的話攏給老父講。
1KG|13|12||老父對怹講：「伊對叨落一條落去？」因為伊的子曾看見對猶大來上帝的奴僕所去的路。
1KG|13|13||伊就吩咐伊的子講：「恁給我備辦驢。」怹備辦驢好，伊就騎伊，
1KG|13|14||去趇路上帝的奴僕，抵著伊坐佇橡樹腳，就問伊講：「你是對猶大來上帝的奴僕抑呣是？」伊講：「我就是。」
1KG|13|15||伊就給伊講：「請你及我倒去阮兜食餅。」
1KG|13|16||伊就講：「我bē會及你倒去，bē會入你的家，也bē會佇此所在及你食餅飲水；
1KG|13|17||因為耶和華的話按呢給我講：『你佇遐呣通食餅呣通飲水，也呣通對你去的路倒來。』」
1KG|13|18||伊就給伊講：「我也是先知，及你一樣。有天使用耶和華的話給我講：『你導伊及你倒去你的厝，互伊食餅飲水。』」這攏是騙伊。
1KG|13|19||伊就及伊倒去，佇伊的家食餅飲水。
1KG|13|20||二人坐桌的時，耶和華的話臨到彼個導伊倒來的先知，
1KG|13|21||伊就叫彼個對猶大來上帝的奴僕講：「耶和華按呢講：因為你違背耶和華的話，無守耶和華──你上帝所命令你的命令，
1KG|13|22||就倒來，食餅飲水佇伊所吩咐你講佇遐呣通食餅呣通飲水的所在，所以你的身屍bē通入你列祖的墓。」
1KG|13|23||食餅飲水了後，伊就給伊所帶倒來的先知備辦驢。
1KG|13|24||伊去了，佇路裡有一隻獅抵著，就咬死伊，身屍放佇路裡，驢徛佇伊的身邊，獅也徛佇伊的身屍的身邊。
1KG|13|25||有人對遐經過，看見身屍放佇路裡，獅也徛佇身屍的邊頭，就來老先知所踮的城講起此個事。
1KG|13|26||彼個導伊對路倒來的先知聽見，就講：「這是彼個上帝的奴僕，違逆耶和華的話者，所以耶和華將伊交互獅；獅擘拆伊，咬死伊，是照耶和華對伊講的話。」
1KG|13|27||伊就吩咐伊的子講：「恁給我備辦驢。」怹就備辦。
1KG|13|28||伊去，看見伊的身屍放佇路裡，驢及獅徛佇身屍的邊仔，獅無食身屍，也無擘拆驢。
1KG|13|29||先知就取上帝的奴僕的身屍下佇驢的頂面，載倒來，到老先知的城，欲啼哭來埋葬伊；
1KG|13|30||就將伊的身屍來葬佇家己的墓，人就啼哭伊，講：「唉啊！我的兄啊！」
1KG|13|31||埋葬了後，伊就給伊的子講：「我死了後，恁著埋葬我佇上帝的奴僕所埋葬的墓內，互我的骨頭倚伊的骨頭，
1KG|13|32||因為伊用耶和華的話叫來攻擊伯特利的壇，攻擊撒瑪利亞諸個城所有的山頭廟，伊的話的確應驗。」
1KG|13|33||此個代誌了後，耶羅波安猶原無離開伊的歹路，閣對眾百姓中設立山頭的祭司；見愛的，就分別伊，互伊做山頭的祭司。
1KG|13|34||此個代誌成做耶羅波安的家的罪，致到欲對地上剪除伊滅伊。
1KG|14|1||彼時，耶羅波安的子亞比雅破病。
1KG|14|2||耶羅波安對伊的某講：「你起來改裝，互人呣知你是耶羅波安的某，去示羅，佇遐有先知亞希雅。伊論到我講，欲做此個百姓的王。
1KG|14|3||今你的手著帶十塊麵包，及幾若塊冇冇的餅，及一矸蜜，去見伊，伊欲給你講，子會怎樣。」
1KG|14|4||耶羅波安的某就照按呢行，起來去示羅，來到亞希雅的家。亞希雅因為年老，目睭柴柴bē看見。
1KG|14|5||耶和華給亞希雅講：「看啊，耶羅波安的某來，欲為著伊的子來問你，因為伊有破病，你著按呢按呢給伊講。伊入來的時欲妝做別個婦仁人。」
1KG|14|6||伊抵仔入門，亞希雅聽見伊的腳步聲，就講：「耶羅波安的某啊，入來！你啥事妝做別個婦仁人啊？我奉差報你歹消息。
1KG|14|7||你倒去給耶羅波安講：『耶和華──以色列的上帝按呢講：我既然對百姓中舉起你，設立你做我的百姓以色列的君王，
1KG|14|8||對大衛家拆裂國賞賜你，總是你無親像我的奴僕大衛，遵守我的誡命，一心隨我，專務行我看做正直的事。
1KG|14|9||你竟然行歹，贏過一切佇你以前的，因為你為家己造別個上帝，及鑄的偶像，激我的受氣，棄拺我佇你的尻脊後。
1KG|14|10||因為按呢，我欲互災禍臨到耶羅波安的家，我欲剪除屬耶羅波安的查甫丁，無論受拘束的、抑是自由的佇以色列，也欲一盡除耶羅波安的家，親像人除糞埽到一盡了。
1KG|14|11||見屬耶羅波安的人，死佇城內的，狗欲食伊，死佇田野的，空中的鳥欲食伊。因為耶和華已經講啦。』
1KG|14|12||今你起來倒去你的家！你的腳一下入城，子就死。
1KG|14|13||以色列眾人欲啼哭伊，埋葬伊。因為屬耶羅波安的人，只有伊得著入墓；因為佇耶羅波安的家中，只有伊向耶和華──以色列的上帝顯出好事。
1KG|14|14||耶和華欲為家己興起一個王管理以色列。佇彼日，伊欲剪除耶羅波安的家；甚麼時啊？此霎就是。
1KG|14|15||因為耶和華欲拍以色列人，親像水中的蘆葦啲搖一樣；閣欲拔出以色列的根佇伊所賞賜怹列祖的好地，四散怹佇大河彼旁；因為怹造怹的亞舍拉，激耶和華的受氣。
1KG|14|16||因為耶羅波安的罪，就是伊本身所犯的罪，閣互以色列人犯罪，所以耶和華欲棄拺以色列。」
1KG|14|17||耶羅波安的某起身倒去，到得撒，抵仔到厝的戶椗，子就死。
1KG|14|18||以色列眾人埋葬伊，為伊啼哭，照耶和華託伊的奴僕先知亞希雅所講的話。
1KG|14|19||耶羅波安其餘的事，伊怎樣交戰，怎樣做王，攏寫佇以色列列王的記錄。
1KG|14|20||耶羅波安做王共二十二年，就及伊的列祖相及睏。伊的子拿答續接伊做王。
1KG|14|21||所羅門的子羅波安佇猶大做王。羅波安坐位的時四十一歲，佇耶路撒冷，就是耶和華對以色列眾支派中所揀安置伊的名的城，做王十七年。伊的老母名叫拿瑪，是亞捫人。
1KG|14|22||猶大國行耶和華所看做歹的事，對伊所行的罪激動伊痛恨，比怹列祖所做閣卡歹。
1KG|14|23||因為怹佇逐個高山，逐欉青翠的樹腳起壇，創柱像及亞舍拉。
1KG|14|24||國內也有孌童。耶和華佇以色列人的面前所趕出的列國，怹就學許個國一切可惡的事來行。
1KG|14|25||羅波安王五年，埃及王示撒上來攻擊耶路撒冷，
1KG|14|26||搶耶和華殿的寶物及王宮的寶物，攏帶去，閣搶所羅門所做許個金的屏牌。
1KG|14|27||羅波安王做銅的屏牌來替伊，交互顧守王宮門的侍衛長顧守。
1KG|14|28||王逐擺入耶和華的殿，侍衛就帶諸個屏牌，後來就帶倒轉，來下佇侍衛的厝。
1KG|14|29||羅波安其餘的事，見伊所行的，豈無記佇猶大列王的記錄嗎？
1KG|14|30||羅波安及耶羅波安常常交戰。
1KG|14|31||羅波安及伊的列祖同睏，及伊的列祖葬佇大衛的城。伊的老母名叫拿瑪，是亞捫人。羅波安的子亞比央續接伊做王。
1KG|15|1||尼八的子耶羅波安王十八年，亞比央坐位做猶大王，
1KG|15|2||佇耶路撒冷做王三年。伊的老母名叫瑪迦，是押沙龍的查某子。
1KG|15|3||亞比央行伊的老父從前所行一切的罪惡，伊的心無親像伊的祖大衛的心，專一向耶和華──伊的上帝。
1KG|15|4||總是耶和華──伊的上帝因為大衛的緣故，互伊佇耶路撒冷有一葩燈，互伊的子續接伊的位，閣互耶路撒冷堅固。
1KG|15|5||因為大衛除赫人烏利亞彼件事以外，攏是行耶和華所看做好的，一生無違背所命令伊的。
1KG|15|6||羅波安及耶羅波安一生常常交戰。
1KG|15|7||亞比央其餘的事，見伊所行的，豈無記佇猶大列王的記錄嗎？亞比央也有及耶羅波安交戰。
1KG|15|8||亞比央及伊的列祖同睏，人埋葬伊佇大衛的城。伊的子亞撒續接伊做王。
1KG|15|9||以色列王耶羅波安二十年，亞撒起頭做王佇猶大，
1KG|15|10||佇耶路撒冷做王四十一年。伊的媽名叫瑪迦，是押沙龍的查某子。
1KG|15|11||亞撒行耶和華所看做好的，親像伊的祖大衛一樣，
1KG|15|12||對國內除去孌童，閣除去伊的列祖所做一切的偶像；
1KG|15|13||閣貶伊的媽瑪迦太后的位，因為伊為亞舍拉曾妝可惡的像。亞撒剉伊的像，燒伊佇汲淪溪邊，
1KG|15|14||獨獨山頭壇無廢去。總是亞撒一生專一的心向耶和華。
1KG|15|15||伊將伊的老父所分別做聖及伊本身所分別做聖的金銀及器具攏帶到耶和華的殿。
1KG|15|16||亞撒及以色列王巴沙一生的日常常交戰。
1KG|15|17||以色列王巴沙上來攻擊猶大，起拉瑪，欲阻擋人出入佇猶大王亞撒遐。
1KG|15|18||亞撒就將耶和華殿的府庫及王宮的府庫所剩的金銀攏交伊的奴僕的手，亞撒王差怹到徛起佇大馬色的亞蘭王──希旬的孫、他伯利們的子便哈達遐，
1KG|15|19||講：「我及你有約親像我的老父及你的老父一樣。今我用金銀做禮物送你，請你去廢無你及以色列王巴沙所立的約，互伊離開我。」
1KG|15|20||便哈達聽趁亞撒王的話，差伊許個軍長去攻擊以色列的城；伊就攻破以雲、但、亞伯伯瑪迦、基尼烈全地、拿弗他利全地。
1KG|15|21||巴沙聽見，就停工無閣起拉瑪，就住佇得撒。
1KG|15|22||對按呢亞撒王出命令互猶大眾人，無一人會推得，怹就搬徙巴沙所用來起拉瑪的石頭及柴，亞撒王用伊來起便雅憫的迦巴及米斯巴。
1KG|15|23||亞撒其餘的事，及伊的能力，以及伊一切的所做及伊所起的城，豈無記佇猶大列王的記錄嗎？亞撒年老的時，伊的腳有破病。
1KG|15|24||亞撒及伊的列祖同睏，及伊的祖葬佇伊的祖大衛的城。伊的子約沙法續接伊做王。
1KG|15|25||猶大王亞撒二年，耶羅波安的子拿答起頭做王佇以色列，伊做王佇以色列二年，
1KG|15|26||拿答行耶和華所看做歹的事，行伊的老父的路，及伊的老父互以色列犯罪的罪。
1KG|15|27||以薩迦族亞希雅的子巴沙背叛伊，巴沙拍死伊佇非利士人的基比頓。彼時拿答及以色列眾人圍困基比頓。
1KG|15|28||猶大王亞撒三年巴沙拍死伊，來篡伊的位。
1KG|15|29||伊一下做王就拍死耶羅波安全家，見有喘氣的無給耶羅波安留一個，攏總滅伊，是照耶和華託伊的奴僕示羅人亞希雅所講的話。
1KG|15|30||這是因為耶羅波安所犯的罪及伊所互以色列人犯罪的罪，因為伊所激動的，就是激動耶和華──以色列的上帝的受氣。
1KG|15|31||拿答其餘的事，見伊所行的，豈無攏記佇以色列列王的記錄嗎？
1KG|15|32||亞撒及以色列王巴沙一生常常交戰。
1KG|15|33||猶大王亞撒三年，亞希雅的子巴沙佇得撒坐位做以色列眾人的王共二十四年。
1KG|15|34||伊行耶和華所看做歹的事，行耶羅波安的路，及伊互以色列人犯罪的罪。
1KG|16|1||耶和華的話臨到哈拿尼的子耶戶，攻擊巴沙講：
1KG|16|2||「我已經對塵埃的中間舉起你，設立你做我的百姓以色列的人君，你竟然行耶羅波安的路，互我的百姓以色列犯罪，對怹的罪激我的受氣，
1KG|16|3||看啊，我欲一盡除巴沙及伊的家，我也欲互你的家親像尼八的子耶羅波安的家一樣。
1KG|16|4||凡若屬巴沙的人，死佇城裡的，狗欲食伊，死佇田野的，空中的鳥欲食伊。」
1KG|16|5||巴沙其餘的事，及伊所行的以及伊的能力，豈無攏記佇以色列列王的記錄嗎？
1KG|16|6||巴沙及伊的列祖同睏，埋葬佇得撒。伊的子以拉續接伊做王。
1KG|16|7||閣耶和華的話臨到哈拿尼的子先知耶戶，攻擊巴沙也攻擊伊的家，因為伊佇耶和華的目睭前所行一切的歹，用伊的手的所做來激伊的受氣，親像耶羅波安的家一樣，閣因為伊拍死伊的全家。
1KG|16|8||猶大王亞撒二十六年，巴沙的子以拉佇得撒坐位做以色列王共二年。
1KG|16|9||有管理伊的戰車的一半的人臣心利背叛伊。當伊佇得撒就是佇得撒管家亞雜的厝食酒醉的時，
1KG|16|10||心利就入去拍死伊，篡伊的位。這是猶大王亞撒二十七年的事。
1KG|16|11||心利起頭做王當坐位的時就刣巴沙全家，無論親人朋友，攏無給伊留一個查甫丁。
1KG|16|12||親像按呢，心利滅巴沙全家，抵抵照耶和華託先知耶戶所講攻擊巴沙的話。
1KG|16|13||這是因為巴沙一切的罪，及伊的子以拉的罪，怹二人所犯著的，也互以色列人犯著，用虛假的事來激耶和華──以色列的上帝的受氣。
1KG|16|14||以拉其餘的事，見伊所行的，豈無攏記佇以色列諸個王的記錄嗎？
1KG|16|15||猶大王亞撒二十七年，心利佇得撒做王七日。彼時百姓抵仔紮營圍攻非利士的基比頓。
1KG|16|16||佇營中的百姓聽見講心利背叛，閣刣死王，所以以色列眾人，就彼日佇營中設立軍長暗利做以色列王。
1KG|16|17||暗利及以色列眾人，對基比頓上去，圍困得撒。
1KG|16|18||心利看見城已經破，就入王宮的衛所，放火燒王宮，家己死佇內面。
1KG|16|19||這是因為伊所犯的罪，是行耶和華所看做歹的，行耶羅波安的路，行伊所犯的罪，閣互以色列人犯罪。
1KG|16|20||心利其餘的事及伊所行背叛的事，豈無記佇以色列諸個王的記錄嗎？
1KG|16|21||彼時，以色列百姓分做二旁：百姓一半隨基納的子提比尼，欲設立伊做王；閣一半隨暗利。
1KG|16|22||總是隨暗利的百姓贏過隨基納的子提比尼的百姓。提比尼死，暗利就做王。
1KG|16|23||猶大王亞撒三十一年，暗利坐位做以色列王共十二年；佇得撒做王六年。
1KG|16|24||暗利用銀二他連得對撒瑪買撒瑪利亞山，佇山頂起造，就照彼個山的原主撒瑪的名，給所起的城號名叫撒瑪利亞。
1KG|16|25||暗利行耶和華看做歹的事，比伊以前一切的王閣卡歹。
1KG|16|26||因為伊行尼八的子耶羅波安的路，及伊互以色列人犯罪的罪，用虛假的事來激耶和華──以色列的上帝的受氣。
1KG|16|27||暗利其餘所行的事，及伊所顯出的能力，豈無記佇以色列諸個王的記錄嗎？
1KG|16|28||暗利及伊的列祖同睏，埋葬佇撒瑪利亞。伊的子亞哈續接伊做王。
1KG|16|29||猶大王亞撒三十八年，暗利的子亞哈坐位做以色列王。暗利的子亞哈佇撒瑪利亞做以色列王二十二年。
1KG|16|30||暗利的子亞哈行耶和華看做歹的事，比伊以前一切的王閣卡歹，
1KG|16|31||伊行尼八的子耶羅波安的罪；猶久掠做小可，閣娶西頓王謁巴力的查某子耶洗別做某，去服事巴力來拜伊，
1KG|16|32||伊佇撒瑪利亞所起巴力的廟，佇廟內給巴力起壇。
1KG|16|33||亞哈閣造亞舍拉，亞哈所行的激耶和華──以色列的上帝的受氣，比伊以前的以色列列王閣卡傷重。
1KG|16|34||當伊坐位的時，有伯特利人希伊勒起耶利哥城；下地基的時，死大子亞比蘭；下門的時，死煞尾子西割，抵照耶和華託嫩的子約書亞所講的話。
1KG|17|1||屬基列徛起的百姓提斯比人以利亞對亞哈講：「我指永活耶和華──以色列的上帝，就是我徛佇伊的面前者來講，此幾年我若無講，欲無露水，無雨。」
1KG|17|2||耶和華的話臨到以利亞講：
1KG|17|3||「你著離開遮越對東勢去，匿佇約但河的東勢基立溪邊。
1KG|17|4||你欲飲彼個溪的水，我已經命令烏鴉佇遐供給你。」
1KG|17|5||伊就去，照耶和華的話來行，去踮佇約但東勢的基立溪。
1KG|17|6||早起時烏鴉給伊帶餅及肉，下昏時也帶餅及肉，伊飲溪裡的水。
1KG|17|7||後來溪水乾，因為彼個地方無雨水。
1KG|17|8||耶和華的話臨到伊講：
1KG|17|9||「你起來去到西頓的撒勒法，徛起佇遐；看啊，我已經命令彼所在一個守寡人養飼你。」
1KG|17|10||伊就起來去撒勒法。到城門的時，抵當有一個守寡的人佇彼所在啲拾柴，以利亞就叫伊講：「求你用器具舀淡薄水來互我飲。」
1KG|17|11||伊去舀的時，以利亞閣叫伊講：「請你順手提淡薄餅來互我！」
1KG|17|12||婦仁人講：「我指永遠的耶和華──你的上帝來講，我無一個餅，只有一把仔麵粉佇桶裡，及淡薄油佇瓶裡；看啊，我拾二支柴，欲倒去為著我及我的子煏伊；阮通食伊，才死！」
1KG|17|13||以利亞給伊講：「免驚！去啊！照你所講的來行。總是代先給我做一個細的餅帶來互我，然後為著你及你的子做伊。
1KG|17|14||因為耶和華──以色列的上帝按呢講：桶內的麵粉bē減少，瓶內的油bē了，到耶和華落雨佇地上的日。」
1KG|17|15||婦仁人就去，照以利亞的話來行。婦仁人及伊的家，及以利亞食多多日。
1KG|17|16||桶內的麵粉無減，瓶內的油無了，抵照耶和華託以利亞所講的話。
1KG|17|17||諸個代誌了後，此個婦仁人就是彼家的主人，伊的子破病；病真傷重，致到伊無一條氣絲。
1KG|17|18||婦仁人給以利亞講：「上帝的奴僕啊，我及你甚麼干涉？你來我遮互上帝記得我的罪，互我的子死啊？」
1KG|17|19||以利亞給伊講：「將你的子交我。」以利亞就對婦仁人的胸前抱去，帶到所踮的樓，下佇家己的床，
1KG|17|20||就求叫耶和華講：「耶和華──我的上帝啊，你豈閣降災禍佇我所及伊住的守寡人，害死伊的子啊？」
1KG|17|21||以利亞就仆佇囝仔的身軀三擺，求耶和華講：「耶和華──我的上帝啊，求你互此個囝仔回魂！」
1KG|17|22||耶和華聽以利亞的聲，囝仔的魂就復倒，伊就活。
1KG|17|23||以利亞就抱彼個囝仔對樓頂落來，入厝交互伊的老母，以利亞講：「看啊，你的子活啦！」
1KG|17|24||婦仁人對以利亞講：「今我知你是上帝的奴僕，你所講耶和華的話是真實。」
1KG|18|1||過多多日，佇第三年，耶和華的話臨到以利亞講：「你去互亞哈看見你；我欲落雨佇地上。」
1KG|18|2||以利亞就去，欲互亞哈看見。彼時，撒瑪利亞飢荒真大；
1KG|18|3||亞哈就叫伊的管家者俄巴底來。（俄巴底不只敬畏耶和華，
1KG|18|4||因為耶洗別滅耶和華諸個先知的時，俄巴底用先知一百人囥佇洞內，五十人做一組，用餅及水養飼怹。）
1KG|18|5||亞哈給俄巴底講：「遍行此個地，到一切的水泉邊及一切的溪邊；豈採咱會得著青草，通互馬騾活啲，免得精牲一盡失落。」
1KG|18|6||對按呢怹分地欲遍行，亞哈家己行一條路，俄巴底也家己行一條路。
1KG|18|7||俄巴底佇路裡，以利亞抵著伊，俄巴底認得伊，就仆落去，講：「你是我的主以利亞嗎？」
1KG|18|8||應講：「是。你去給你的主講，以利亞佇遮。」
1KG|18|9||俄巴底講：「我有犯甚麼罪，你竟然欲將你的奴僕交佇亞哈的手，來害死我嗎？
1KG|18|10||我指永活的耶和華──你的上帝來講，無一族無一國，我的主無差人到遐尋你。怹若講伊無佇遮，就教彼國彼族的人咒誓講，怹實在無抵著你。
1KG|18|11||今你講，去給你的主講，以利亞佇遮；
1KG|18|12||我一下離開你，耶和華的神欲帶你到我所呣知的所在。我去給亞哈講，也伊尋你bē著，就欲刣死我；總是你奴僕對少年是敬畏耶和華。
1KG|18|13||當耶洗別刣耶和華眾先知的時，我所做豈無人給我的主講嗎？就是我將耶和華的先知一百人囥佇洞裡，五十人做一組，用餅及水養伺怹。
1KG|18|14||今你講，去給你的主講，以利亞佇遮，伊的確會刣死我。」
1KG|18|15||以利亞講：「我指永活萬軍的耶和華，就是我徛佇伊的面前者，來講，今仔日我的確欲互亞哈看見我。」
1KG|18|16||俄巴底就去見亞哈，給伊講：亞哈就來見以利亞。
1KG|18|17||亞哈看見以利亞的時，亞哈就給伊講：「你此個陷害以色列者啊？」
1KG|18|18||以利亞應講：「陷害以色列的呣是我，是你及你的老父的家；因為恁棄拺耶和華的誡命，去隨許個巴力。
1KG|18|19||今你著差人，聚集以色列眾人及巴力的先知四百五十人，以及亞舍拉的先知四百人食佇耶洗別的桌者，攏去迦密山到我遐。」
1KG|18|20||亞哈就差人去以色列眾人遐，招集諸個先知到迦密山。
1KG|18|21||以利亞就近眾百姓講：「恁存二樣心無決斷欲到甚麼時啊？若耶和華是上帝，就著趁耶和華；若巴力是上帝就著趁巴力。」百姓無應一句話。
1KG|18|22||以利亞給百姓講：「耶和華的先知只有剩我一人；總是巴力的先知有四百五十人。
1KG|18|23||今著用二隻牛牨仔互阮，巴力的先知通為家己揀一隻牛仔，切歸塊，下佇柴頂，下面呣通橐火；我料理彼隻牛仔，下佇柴頂，下面也無橐火。
1KG|18|24||恁求叫恁的上帝的名，我求叫耶和華的名。彼個用火顯應的上帝，就是上帝。」眾百姓應講：「此個話真好。」
1KG|18|25||以利亞對巴力的先知講：「恁為家己揀一隻牛牨仔，代先料理伊，因為恁人額卡多，恁求叫恁上帝的名，獨獨呣通橐火佇下面。」
1KG|18|26||怹就將所互怹的牛牨仔去料理伊，對早起到日晝，求叫巴力的名講：「巴力啊，著聽阮！」總是無聲說，也無應答。怹佇所起的壇周圍趒跳。
1KG|18|27||到中晝，以利亞譏刺怹，講：「大聲求叫啦！因為伊是上帝，伊豈採靜靜啲想，抑是退去偏僻的所在，抑是行路，抑是啲睏，恁著叫伊醒。」
1KG|18|28||怹大聲求叫，照怹的例，用刀用槍家己割，致到怹的身軀流血。
1KG|18|29||對日過晝到獻下昏祭的時，怹啲講怹的先知話；總是無聲說，無應答也無插怹的。
1KG|18|30||以利亞給眾百姓講：「恁來近倚我。」眾百姓就近倚伊。伊就閣修理耶和華倒壞的壇。
1KG|18|31||以利亞取十二塊石，照雅各的子的支派的數額（此個雅各就是前耶和華的話曾臨到伊講：「以色列欲做你的名者」），
1KG|18|32||以利亞用諸個石頭，奉耶和華的名起一座壇，佇壇的周圍開溝，會貯得種子二細亞，
1KG|18|33||閣排列柴，將牛仔切歸塊下佇柴頂，講：「恁用四個桶貯水滿滿，傾佇燒祭及柴的頂面」；
1KG|18|34||閣講：「傾第二擺。」怹就傾第二擺；閣講：「傾第三擺。」怹就傾第三擺。
1KG|18|35||水流佇壇的四圍，溝也有水滿滿。
1KG|18|36||到獻下昏祭的時，先知以利亞近前來，講：「亞伯拉罕、以撒、以色列的上帝，耶和華啊，求你今仔日互人知你佇以色列做上帝，也知我是你的奴僕，閣是照你的話來行這一切的事。
1KG|18|37||耶和華啊，著聽我，著聽我！互此國的百姓知你──耶和華就是上帝，你互怹的心越倒轉。」
1KG|18|38||耶和華的火就降落，一盡燒伊的燒祭、及柴、及石、及土，閣燒乾溝內的水。
1KG|18|39||眾百姓看見，就仆佇地裡，講：「耶和華伊是上帝！耶和華伊是上帝！」
1KG|18|40||以利亞給怹講：「掠巴力的先知，無容允一個逃走！」怹就掠怹。以利亞帶怹落去到基順溪邊，佇遐刣怹。
1KG|18|41||以利亞給亞哈講：「你今通上去飲食，因為有大雨的聲。」
1KG|18|42||亞哈就上去飲食。以利亞上去迦密山頂，屈身佇地裡，面仆佇二個腳頭窩的中間；
1KG|18|43||對伊的奴僕講：「你上去，向海看。」奴僕就上去看，講：「攏無甚麼。」伊講：「你閣去。」著到七擺。
1KG|18|44||到第七擺伊講：「看見有雲對海裡起來，細細親像人的手。」以利亞講：「你上去給亞哈講，著備辦車落去，免得互雨阻擋。」
1KG|18|45||霎仔久的中間，遍天因為風及雲黑暗，落大雨。亞哈就坐車去耶斯列。
1KG|18|46||耶和華的手靠佇以利亞的身上，伊就縖腰，佇亞哈的頭前走到耶斯列的城門。
1KG|19|1||亞哈將以利亞一切所行的及伊用刀刣眾先知的事攏給耶洗別講。
1KG|19|2||耶洗別就差人去見以利亞，給伊講：「明仔日約略此時，我若無互你的生命親像怹中間一人的生命一樣，願許個上帝加倍責罰我。」
1KG|19|3||以利亞看見按呢就起來走，來逃命，到猶大的別是巴，將奴僕留佇遐。
1KG|19|4||家己入去曠野行一日的路站，到一欉羅騰樹腳，就坐佇遐求死，講：「今息啦！耶和華啊，求你取我的生命，因為我無比我的列祖卡贏。」
1KG|19|5||就倒佇羅騰樹腳，睏去。有天使來搭伊，講：「起來食！」
1KG|19|6||伊看伊，就看見有餅煏佇火炭的頂面，閣有一瓶水佇伊的頭殼邊，伊就食就飲，閣倒落去。
1KG|19|7||耶和華的天使第二擺閣來搭伊，講：「起來食啊！因為路真遠你行無法得。」
1KG|19|8||伊就起來食伊飲伊，倚靠此擺食的力，行四十日四十暝，到上帝的山，就是何烈山。
1KG|19|9||伊到遐入一個洞，就踮彼內。看啊，耶和華的話臨到伊，給伊講：「以利亞啊，你佇遮創甚麼？」
1KG|19|10||伊應講：「我為著耶和華──萬軍的上帝大熱心；因為以色列人棄拺你的約，毀壞你許個壇，用刀刣你許個先知，只有剩我一人，怹猶數想我的生命欲取伊。」
1KG|19|11||講：「你出來徛佇山裡，佇耶和華的面前。」看啊，耶和華經過，有大閣透的風，破裂諸個山，拍碎諸個石佇耶和華的面前；總是耶和華無佇風的內面；風了後有地動，耶和華也無佇地動的中間；
1KG|19|12||地動了後有火，耶和華也無佇火中；火了後有細閣輕的聲。
1KG|19|13||以利亞聽見，就用外衫罩面，出去徛佇洞口。看啊，有聲臨到伊講：「以利亞啊，你佇遮創甚麼？」
1KG|19|14||伊講：「我為著耶和華──萬軍的上帝大熱心；因為以色列人棄拺你的約，毀壞你許個壇，用刀刣你許個先知，只有剩我一人，怹猶數想我的生命欲取伊。」
1KG|19|15||耶和華給伊講：「去啊，你倒去，到大馬色的曠野。已經到，就著用油抹哈設做亞蘭王，
1KG|19|16||閣抹寧示的孫耶戶做以色列王，閣抹亞伯米何拉人沙法的子以利沙做先知續接你。
1KG|19|17||後來脫離哈設的刀的，耶戶欲刣伊；脫離耶戶的刀的，以利沙欲刣伊。
1KG|19|18||總是我佇以色列中留七千人，伊的腳頭窩未曾跪巴力，伊的嘴未曾唚伊。」
1KG|19|19||以利亞就離開遐去，抵著沙法的子以利沙，伊啲犁田；佇伊的頭前有十二對牛，家己趕第十二對。以利亞經過伊遐，將家己的衫披佇伊的身上。
1KG|19|20||以利沙就離開許個牛，走到以利亞的後面，講：「求你准我代先唚我的父母，然後我就隨你。」以利亞給伊講：「你倒去，我對你有做甚麼啊？」
1KG|19|21||以利沙就對伊遐倒去，刣一對牛，用套牛的器具煮肉互百姓，怹就食伊，伊就起來隨以利亞，來服事伊。
1KG|20|1||亞蘭王便哈達聚集伊的全軍，有三十二個王及伊去，有馬有車上去圍撒瑪利亞來攻伊；
1KG|20|2||閣差使者入城見以色列王亞哈，給伊講：「便哈達按呢講：
1KG|20|3||你的銀你的金攏是我的，你許個某你許個子兒第一媠的也是我的。」
1KG|20|4||以色列王應講：「我的主我的王啊，照你的話，我及我所有的攏是你的。」
1KG|20|5||使者閣來講：「便哈達按呢講：我卻有差人去見你，愛你將你的銀、金、某、子兒攏交互我。
1KG|20|6||總是明仔日約略此時，我欲差我的使者到你遐，搜尋你的厝及你的奴僕的厝，見若你所看做好的，怹欲親手帶去。」
1KG|20|7||以色列王召國內的長老攏來，給怹講：「恁看，此個人刁持尋縫欲害我，伊曾差人來我遮，欲我的某、子兒、及金銀，我無推辭伊。」
1KG|20|8||長老及眾百姓攏給王講：「呣通聽伊，也呣通允伊。」
1KG|20|9||所以，王給便哈達的使者講：「恁給我的主我的王講：你代先差人對你的奴僕所討的，我有允；總是此個，我bē行得。」使者就倒去回覆。
1KG|20|10||便哈達閣差人講：「撒瑪利亞的土粉若有夠額互隨我的人逐人搣一把，就願許個上帝加倍責罰我！」
1KG|20|11||以色列王應講：「恁給伊講，穿盔甲者，呣通親像褪盔甲者來誇口。」
1KG|20|12||便哈達及許個王佇布棚內飲酒，聽見諸個話，就給伊的人臣講：「通排陣！」怹就排陣攻城。
1KG|20|13||有一個先知來見以色列王亞哈，講：「耶和華按呢講：『你有看見此大陣的人無？看啊，今仔日我欲將怹交佇你的手，你就知我是耶和華。』」
1KG|20|14||亞哈講：「欲用是誰啊？」伊應講：「耶和華按呢講，用諸個省長的少年人。」亞哈講：「甚麼人欲排陣啊。？」伊應講：「就是你。」
1KG|20|15||伊就算許個省長的少年人，共有二百三十二名，後來伊閣算眾百姓就是以色列人，共七千名。
1KG|20|16||日中晝的時，怹就出去；便哈達及許個王就是幫助伊的三十二個王佇布棚內食酒醉。
1KG|20|17||許個省長的少年人做頭出去；便哈達差人去探覓，怹回覆講：「有人對撒瑪利亞出來。」
1KG|20|18||伊講：「怹若為著講和出來，著活活掠怹；若為著交戰出來，也著活活掠怹。」
1KG|20|19||許個省長的少年人出城，軍兵隨怹；
1KG|20|20||逐人刣伊的對敵。亞蘭人逃走，以色列人趇怹；亞蘭王便哈達騎馬及許個馬兵逃脫。
1KG|20|21||以色列王出城，拍許個車及馬，大大刣死亞蘭人。
1KG|20|22||彼個先知來見以色列王，給伊講：「你著家己強壯，謹慎著怎樣做；因為明年此時，亞蘭王欲上來攻擊你。」
1KG|20|23||亞蘭王的人臣給伊講：「以色列人的上帝是山頭的上帝，所以怹卡贏咱；總是咱若佇平洋及怹交戰，就會卡贏怹。
1KG|20|24||著按呢行：許個王逐個著免職，立軍長來替怹，
1KG|20|25||閣招募一隊軍兵，照你所失落的軍兵，用馬補馬，用車補車，咱佇平洋及怹交戰，穩當會贏。」王就聽怹的話去行。
1KG|20|26||隔年，便哈達點算亞蘭人上去亞弗，欲及以色列人交戰。
1KG|20|27||以色列人也點算怹的數額，備辦軍糧，出去抵敵伊，紮營佇怹的對面，親像二小群的山羊仔；總是亞蘭人滿地面。
1KG|20|28||有上帝的奴僕來見以色列王，講：「耶和華按呢講：『因為亞蘭人講──耶和華是山頭的上帝，呣是山谷的上帝，所以我欲將此大陣的人攏交佇你的手，恁就知我是耶和華。』」
1KG|20|29||就紮營大家相對面七日，到第七日雙旁軍兵交戰；佇此日以色列人刣死亞蘭人步兵十萬，
1KG|20|30||其餘的走入亞弗城；彼個城牆倒，壓死所剩的二萬七千人。便哈達走入城，匿佇內房。
1KG|20|31||伊的人臣給伊講：「看啊，阮聽見以色列家的列王是仁慈的王，求你准阮縖麻布佇阮的腰，頭殼披索，出去投降以色列王，豈採伊欲饒你的生命。」
1KG|20|32||怹就腰縖麻布，頭殼披索，去見以色列王，講：「你的奴僕便哈達講，求你饒我的生命。」亞哈講：「伊猶活啲嗎？伊是我的兄弟。」
1KG|20|33||許個人斟酌聽伊的口氣，連鞭順伊的話尾講：「你的兄弟便哈達！」伊講：「恁去導伊來。」便哈達出來見王，王就互伊坐車。
1KG|20|34||便哈達給伊講：「我的父對你的父所搶許個城，我欲還你。閣你通佇大馬色設街市，親像我的父佇撒瑪利亞所設的一樣。」亞哈講：「我照此個約，放你倒去」，就及伊立約，放伊倒去。
1KG|20|35||有先知的學生的一人用耶和華的話給伊的同伴講：「請你拍我！」彼人呣肯拍伊。
1KG|20|36||伊就給伊講：「因為你呣趁耶和華的話，你一下離開我，欲有獅咬死你。」伊一下離開伊去，果然有獅抵著，來咬死伊。
1KG|20|37||伊閣抵著一人，給伊講：「請你拍我！」伊就拍伊，拍到著傷。
1KG|20|38||先知就去，佇路裡聽候王，改伊的容貌，用巾罩目睭。
1KG|20|39||王對遐經過的時，伊叫王講：「你的奴僕出陣，有一人越來邊仔，閣導一人來交我，講：『你顧守此個人，若伊失落，你的生命著替伊的生命；若無，你著交出一他連得的銀。』
1KG|20|40||你的奴僕顧此項彼項的時，彼人續無去。」以色列王給伊講：「你的案件按呢，你已經家己判斷。」
1KG|20|41||伊趕緊除去罩目睭的巾，以色列王就認得伊是先知的一個。
1KG|20|42||伊給王講：「耶和華按呢講：『因為你將我所定著欲滅的人放互伊去，你的生命就著替伊的生命，你的百姓就著替伊的百姓。』」
1KG|20|43||以色列王就鬱悶無歡喜到撒瑪利亞，倒去伊的厝。
1KG|21|1||諸個代誌了後，耶斯列人拿伯有葡萄園佇耶斯列，近撒瑪利亞王亞哈的宮。
1KG|21|2||亞哈給拿伯講：「你用你的葡萄園互我，我通做菜園，因為是近佇我的宮；我欲用閣卡好的園給你換，抑是你愛銀，我就照價錢互你。」
1KG|21|3||拿伯給亞哈講：「用我的祖所留的業互你，此個代誌願耶和華禁止我。」
1KG|21|4||亞哈因為耶斯列人拿伯所講的話，就鬱悴無歡喜倒去伊的厝，因為拿伯曾講「我呣用我的祖業互你」，亞哈就倒佇眠床，面向內面，也呣食。
1KG|21|5||王后耶洗別到伊遐問伊講：「你的心內憂悶續呣食，是啥緣故啊？」
1KG|21|6||伊給伊講：「因為我對耶斯列人拿伯講：『你用你的葡萄園互我，我用銀互你，抑是你若愛，我就用葡萄園換你』；伊講：『我的葡萄園我呣互你。』」
1KG|21|7||王后耶洗別給伊講：「你此陣是啲管理以色列國抑呣是？做你起來食，互你的心歡喜，我欲用耶斯列人拿伯的葡萄園互你。」
1KG|21|8||就用亞哈的名寫批，用王的印頓伊，寄許個批互拿伯的城互及伊徛起的長老貴族。
1KG|21|9||寫佇批裡講：「恁著宣佈禁食，互拿伯坐佇百姓間的高位；
1KG|21|10||閣設二個匪類佇伊的面前，做干證告伊講：『你謗瀆上帝及王』；然後就拖伊出去用石頭擲死伊。」
1KG|21|11||伊城內的人，就是徛起彼個城的長老及貴族，就照耶洗別所寄的話，就是照伊寄互怹的批，所寫的來行，
1KG|21|12||宣佈禁食，互拿伯坐佇百姓間的高位。
1KG|21|13||彼二個匪類入去，坐佇伊的面前，匪類當百姓的面前做干證告拿伯講：「拿伯謗瀆上帝及王！」就拖伊出城外，用石頭擲死伊。
1KG|21|14||就差人去給耶洗別，講：「拿伯已經互石頭擲死啦。」
1KG|21|15||耶洗別聽見拿伯互石頭擲死，耶洗別就給亞哈講：「你起來掌耶斯列人拿伯呣肯為著價錢互你的葡萄園！因為拿伯已經死，無命啦！」
1KG|21|16||亞哈聽見拿伯已經死，亞哈就起來，落去耶斯列人拿伯的葡萄園遐欲掌伊。
1KG|21|17||耶和華的話臨到提斯比人以利亞講：
1KG|21|18||「你起來，去見踮佇撒瑪利亞的以色列王亞哈，伊落去拿伯的葡萄園欲掌伊，此陣伊佇遐。
1KG|21|19||你著給伊講：『耶和華按呢講：你有刣死人閣掌伊的業嗎？』閣著給伊講：『耶和華按呢講：狗佇甚麼所在舐拿伯的血，狗也欲佇遐舐你的血，就是你本身的血。』」
1KG|21|20||亞哈給以利亞講：「我的對敵啊，你尋著我嗎？」伊應講：「我尋著你；因為你賣家己，行耶和華看做歹的事。
1KG|21|21||耶和華講：『我欲降災禍互你，欲一盡除你。見屬亞哈的查甫丁，無論受拘束者、抑是自由者，攏佇以色列中剪除伊。
1KG|21|22||我欲互你的家親像尼八的子耶羅波安的家，閣親像亞希雅的子巴沙的家；因為你所干犯激動我受氣的事，閣互以色列犯罪。』
1KG|21|23||論耶洗別，耶和華也有講：『狗欲食耶洗別佇耶斯列的外城。
1KG|21|24||屬亞哈的人，死佇城內的，狗欲食伊，死佇田野的，空中的鳥欲食伊。』」（
1KG|21|25||總是無人親像亞哈，因為伊家己賣，行耶和華看做歹的事，是對伊的王后耶洗別教唆伊；
1KG|21|26||伊行大可惡的事，因為伊隨許個偶像，攏親像亞摩利人一樣，就是耶和華所趕出佇以色列人的面前者。）
1KG|21|27||亞哈聽見諸個話，就拆裂衫，身軀穿粗麻布，禁食，睏也倒佇粗麻布，閣緩緩仔行。
1KG|21|28||耶和華的話臨到提斯比人以利亞講：
1KG|21|29||「亞哈怎樣家己謙卑佇我的面前，你有看見嗎？因為伊家己謙卑佇我的面前，所以我無欲佇伊活啲的日，降此個災禍；是佇伊的子的日，降此個災禍佇伊的家。」
1KG|22|1||以色列及亞蘭三年久無交戰。
1KG|22|2||到第三年，猶大王約沙法落去以色列王遐。
1KG|22|3||以色列王對伊的奴僕講：「恁豈知基列的拉末是咱的？咱竟然恬恬，無對亞蘭王的手搶來嗎？」
1KG|22|4||亞哈給約沙法講：「你欲及我去基列的拉末交戰嗎？」約沙法給以色列王講：「我親像你，我的百姓親像你的百姓，我的馬親像你的馬。」
1KG|22|5||約沙法給以色列王講：「請你今仔日問耶和華的意思。」
1KG|22|6||以色列王就聚集先知，約略四百人，問怹講：「我著上去基列的拉末來交戰抑是著息啊？」怹講：「通上去，因為主欲將伊交佇王的手。」
1KG|22|7||約沙法講：「佇遮豈無猶有耶和華的先知，互咱通對伊來問嗎？」
1KG|22|8||以色列王給約沙法講：「猶有一人，是音拉的子米該雅，咱通對伊來問耶和華。總是我怨恨伊；因為伊所讖語我的，攏無好話，只有災禍若定。」約沙法講：「請王莫得按呢講。」
1KG|22|9||以色列王就召一個官員來，講：「你去叫音拉的子米該雅緊緊來。」
1KG|22|10||以色列王及猶大王約沙法，逐個坐伊的座位，穿禮服，佇撒瑪利亞城門口闊的所在，眾先知逐個佇怹的面前讖語。
1KG|22|11||基拿拿的子西底家做鐵角，講：「耶和華按呢講：『你欲用諸個觸亞蘭人，到怹滅無。』」
1KG|22|12||眾先知攏按呢讖語講：「通上去基列的拉末，欲得勝，因為耶和華欲將伊交佇王的手。」
1KG|22|13||彼個去叫米該雅的使者給伊講：「看啊，眾先知攏講一樣話，對王講好事，求你所講的及怹相同，平平講好話。」
1KG|22|14||米該雅講：「我指永活的耶和華來講，耶和華對我講甚麼，我欲講伊。」
1KG|22|15||米該雅到王的面前，王問伊講：「米該雅啊，阮通上去基列的拉末來交戰抑是著息啊？」伊應講：「通上去，欲得勝，耶和華欲將伊交佇王的手。」
1KG|22|16||王對伊講：「我著幾擺教你咒誓，你託耶和華的名只有著用真實給我講？」
1KG|22|17||米該雅講：「我看見以色列眾百姓四散佇山裡，親像無牧者的羊一般。耶和華按呢講：『諸個無主人，怹逐個通平安倒去怹的家。』」
1KG|22|18||以色列王給約沙法講：「我豈無給你講，此人所欲讖語我的，無講好話只有災禍若定。」
1KG|22|19||米該雅講：「所以你著聽耶和華的話！我看見耶和華坐佇寶座，天頂的萬軍徛佇伊的左右。
1KG|22|20||耶和華講：『是誰欲引誘亞哈互伊上去基列的拉末死佇遐啊？』此個講按呢，彼個講按呢。
1KG|22|21||後來有一個神出來，徛佇耶和華的面前，講：『我欲引誘伊。』
1KG|22|22||耶和華問伊講：『你欲用甚麼法度？』伊講：『我欲出去，做白賊的神佇伊眾先知的嘴。』耶和華講：『你欲引誘伊，也欲成伊，出去來做按呢！』
1KG|22|23||今耶和華用白賊的神入佇你諸個先知的嘴，耶和華論到你有講災禍。」
1KG|22|24||基拿拿的子西底家進前，搧米該雅的嘴䩃，講：「耶和華的神對叨落一條路離開我來及你講啊？」
1KG|22|25||米該雅講：「看啊，你入內房家己匿，彼日就欲看見。」
1KG|22|26||以色列王講：「著帶米該雅去，交城守亞捫及王的子約阿施，講，
1KG|22|27||王按呢講，用此人關佇監裡，用艱苦的餅，艱苦的水互伊食，聽候我平安倒來。」
1KG|22|28||米該雅講：「你若真正平安倒來，就是耶和華無託我講」；閣講：「諸個百姓啊，恁攏著聽！」
1KG|22|29||以色列王及猶大王約沙法上去基列的拉末。
1KG|22|30||以色列王給約沙法講：「我欲改裝上陣，你通穿王服。」以色列王就改裝上陣。
1KG|22|31||亞蘭王有吩咐伊的戰車的官長三十二個，講：「無論大細，呣通及怹交戰，只有及以色列王交戰。」
1KG|22|32||戰車的官長看見約沙法，就講：「這必定是以色列王！」就越轉欲及伊交戰，約沙法就哮救。
1KG|22|33||戰車的官長看見呣是以色列王，就越轉去無追伊。
1KG|22|34||有一人偶然(ngó-jiân)開弓，射入以色列王戰甲的合鑆(chōa)。王給趕車者講：「你越轉手，帶我出陣，因為我著重傷。」
1KG|22|35||彼日，交戰的勢面愈猛烈，有人扶王佇車裡，抵當亞蘭人。到日暗，王就死，血對著傷的所在流到車底。
1KG|22|36||日欲落的時，有號令遍傳佇軍營中，講：「逐人倒去本城，逐人倒去本地。」
1KG|22|37||王死，帶伊到撒瑪利亞，怹埋葬王佇撒瑪利亞；
1KG|22|38||有人洗伊的車佇撒瑪利亞的池邊，狗來舐伊的血，抵照耶和華所講的話（娼妓也佇遐洗身軀）。
1KG|22|39||亞哈其餘的事，見伊所行的及伊所起象牙的厝，以及所起攏總的城，豈無記佇以色列諸個王的記錄嗎？
1KG|22|40||亞哈及伊的列祖同睏。伊的子亞哈謝續接伊做王。
1KG|22|41||以色列王亞哈第四年，亞撒的子約沙法坐位做猶大王。
1KG|22|42||約沙法坐位的時三十五歲，佇耶路撒冷做王二十五年。伊的老母名叫阿蘇巴，就是示利希的查某子。
1KG|22|43||約沙法行伊的老父亞撒許個路，無越轉離開伊，行耶和華看做好的事；總是山頭壇猶未廢無，百姓猶原獻祭燒香佇山頭壇。
1KG|22|44||約沙法及以色列王立約和好。
1KG|22|45||約沙法其餘的事及伊所顯出的能力，及伊怎樣交戰，豈無攏記佇猶大列王的記錄嗎？
1KG|22|46||伊的老父亞撒的時所留落來的孌童，約沙法對國內除去。
1KG|22|47||彼時以東無王，有委員管理伊。
1KG|22|48||約沙法造他施的船隻，欲去俄斐運金來；總是無去，因為船拍破佇以旬迦別。
1KG|22|49||亞哈的子亞哈謝給約沙法講：「容允我的奴僕及你的奴僕坐船相及去！」總是約沙法呣肯。
1KG|22|50||約沙法及列祖同睏。及伊的列祖葬佇伊的祖大衛的城。伊的子耶和南續接伊做王。
1KG|22|51||猶大王約沙法十七年，亞哈的子亞哈謝佇撒瑪利亞坐位做以色列王，做王佇以色列歷過二年。
1KG|22|52||伊行耶和華看做歹的事，行伊的父的路，及伊的老母的路，及互以色列犯罪的尼八的子耶羅波安的路。
1KG|22|53||伊照怹老父一切所行的，服事巴力來敬拜伊，激耶和華──以色列上帝的受氣。
2KG|1|1||亞哈死了，摩押背叛以色列。
2KG|1|2||亞哈謝對撒瑪利亞的樓頂的欄杆跋落來，致病；就差使者給怹講：「恁去問以革倫的上帝巴力西卜，我此個病會好抑bē。」
2KG|1|3||總是耶和華的使者給提斯比人以利亞講：「你起來，上去接撒瑪利亞王的使者，給怹講：『恁去問以革倫的上帝巴力西卜，是因為以色列中無上帝嗎？』
2KG|1|4||所以耶和華按呢講：『你bē會閣落去你所上去的眠床，的確會死！』」以利亞就去。
2KG|1|5||使者倒來見王，王問怹講：「恁為甚麼倒來？」
2KG|1|6||使者應伊講：「有一人抵著阮，給阮講：『去啊，恁倒去見差恁的王，給伊講：耶和華按呢講，你差人去問以革倫的上帝巴力西卜，是因為以色列中無上帝嗎？所以你bē閣落去你所上去的眠床，的確會死！』」
2KG|1|7||王問怹講：「上來抵著恁，給恁講諸個話的，伊的形狀啥款？」
2KG|1|8||應講：「伊穿有毛的衫，腰縖皮帶。」王講：「這是提斯比人以利亞。」
2KG|1|9||王就差五十夫長導伊彼五十人去以利亞遐，伊上去伊遐；看啊，以利亞坐佇山頂。五十夫長給伊講：「上帝的奴僕啊，王講，你著落來！」
2KG|1|10||以利亞應五十夫長講：「我若是上帝的奴僕，願火對天落來，燒你及你彼五十人！」就有火對天落來燒伊及伊彼五十人。
2KG|1|11||王閣差一個五十夫長，導伊彼五十人去以利亞遐。伊就給伊講：「上帝的奴僕啊，王講，你緊緊落來！」
2KG|1|12||以利亞應怹講：「我若是上帝的奴僕，願火對天落來，燒你及你彼五十人！」就有上帝的火對天落來，燒伊及伊彼五十人。
2KG|1|13||王閣差第三隊的五十夫長，導伊彼五十人。彼個第三隊的五十夫長上去，跪佇以利亞的面前，懇求伊講：「上帝的奴僕啊，求你掠我的生命及你此五十個奴僕的生命做寶貝！
2KG|1|14||看啊，已經有火對天落來燒死以前二個五十夫長及伊逐個五十人；今求你看我的生命做寶貝！」。
2KG|1|15||耶和華的使者給以利亞講：「你及伊落去，呣免驚伊！」以利亞就起來，及伊落去見王，
2KG|1|16||給伊講：「耶和華按呢講：『你差人去問以革倫的上帝巴力西卜，是因為以色列中無上帝互你問伊的話嗎？所以你bē閣落來你所上去的眠床，的確著死！』」
2KG|1|17||王就死，照以利亞所傳耶和華的話。王無子，耶和南續接位，佇猶大王約沙法的子耶和南第二年。
2KG|1|18||亞哈謝其餘的事豈無記佇以色列諸個王的記錄嗎？
2KG|2|1||耶和華欲用捲螺風接以利亞上天的時，以利亞及以利沙對吉甲去。
2KG|2|2||以利亞給以利沙講：「你且踮遮，因為耶和華差我去伯特利。」以利沙講：「我指永活的耶和華，及你的活命來咒誓，我無欲離開你。」二人就落去伯特利。
2KG|2|3||佇伯特利許個先知的學生出來見以利沙，給伊講：「耶和華今仔日欲取你的老師離開你去，你知嗎？」伊講：「是，我知，恁莫做聲。」
2KG|2|4||以利亞給伊講：「以利沙啊，你且踮遮，因為耶和華差我去耶利哥。」伊講：「我指永活的耶和華，及你的活命來咒誓，我無欲離開你。」怹就到耶利哥。
2KG|2|5||佇耶利哥許個先知的學生就近以利沙，給伊講：「耶和華今仔日欲取你的老師離開你去，你知嗎？」伊講：「是，我知，恁莫做聲。」
2KG|2|6||以利亞給以利沙講：「你且踮遮，因為耶和華差我去約但。」以利沙講：「我指永活的耶和華，及你的活命來咒誓，我無欲離開你。」怹二人就相及去。
2KG|2|7||有先知的學生五十人去，遠遠徛佇怹的對面；二人佇約但河邊啲徛。
2KG|2|8||以利亞提伊的外衫捲起來，拍許個水，水就分雙旁，二人行乾地過去。
2KG|2|9||過去了，以利亞給以利沙講：「我猶未受取離開你去，我欲給你做甚麼？你今著求。」以利沙講：「求你將感動你的神互我雙份。」
2KG|2|10||以利亞講：「你所求的[人奧]得啊！總是我受取離開你的時，你若看見我，就欲得著，若無，就bē得著。」
2KG|2|11||怹啲行啲講，忽然有火車火馬隔開怹二人，以利亞就坐捲螺風上天。
2KG|2|12||以利沙看見，就叫講：「我的父啊！我的父啊！以色列的戰車及伊馬兵啊！」後來無閣看見伊。就提家己的衫來拆做二旁。
2KG|2|13||伊拾以利亞磕落落來的外衫，倒轉去徛佇約但河邊。
2KG|2|14||伊用以利亞磕落落來的外衫拍水，講：「以利亞的上帝──耶和華佇叨落？」拍水了後，水就分雙旁，以利沙就過去。
2KG|2|15||先知的學生踮佇耶利哥佇伊的對面的，看見伊就講：「感動以利亞的神踮佇以利沙啦。」怹就來迎接伊，仆落佇伊的面前，
2KG|2|16||給伊講：「你看啊，你的奴僕遮有壯士五十人，求你准怹去尋你的老師，驚了耶和華的神提伊，㧒佇某個山某個山谷，」伊講：「呣通差。」
2KG|2|17||怹迫伊到互伊歹推，伊就講：「恁通差伊。」怹就差五十人去，尋三日，也尋無。
2KG|2|18||伊佇耶利哥聽候怹倒來到伊遐；伊給怹講：「我豈無給恁講，呣通去嗎？」
2KG|2|19||城內的百姓給以利沙講：「請你看此個城的地點是好，照我的主所看見的；總是水歹，致到土地無出產。」
2KG|2|20||以利沙講：「恁提一個新的瓶，貯鹽來互我。」怹就提來互伊。
2KG|2|21||伊出去到水泉，將鹽傾佇彼內面，講：耶和華按呢講：『我醫好此個水，無閣對遐有死無，抑是無出產。』」
2KG|2|22||彼個水就醫好，到今仔日，照以利沙所講的話。
2KG|2|23||以利沙對遐上去伯特利，上路的時，有囝仔對城內出來，恥笑伊，對伊講：「翏額的上去噢！翏額的上去噢！」
2KG|2|24||伊越頭看怹，就奉耶和華的名咒詛怹。就有二隻熊母對樹林內出來，擘拆怹中間四十二個囝仔。
2KG|2|25||伊對遐上迦密山，閣對遐倒去撒瑪利亞。
2KG|3|1||猶大王約沙法十八年，亞哈的子耶和南佇撒瑪利亞坐位做以色列王共十二年。
2KG|3|2||伊行耶和華所看做歹的事，總是無親像伊的老父伊的老母所做的，因為怹老父所創巴力的柱像，伊有除去。
2KG|3|3||總是，伊擒住尼八的子耶羅波安互以色列犯罪彼號罪，攏無離開。
2KG|3|4||摩押王米沙飼多多羊，年年用十萬隻羊仔的毛，十萬隻綿羊牨的毛進貢以色列王。
2KG|3|5||亞哈死了，摩押王背叛以色列王。
2KG|3|6||彼時耶和南王出撒瑪利亞，點算以色列眾人。
2KG|3|7||起身的時，差人去見猶大王約沙法，講：「摩押王背叛我，你肯及我去攻擊摩押嗎？」伊講：「我欲上去，我親像你，我的百姓親像你的百姓，我的馬親像你的馬。」
2KG|3|8||伊講：「咱欲對叨落一條路上去啊？」伊講：「對以東曠野的路。」
2KG|3|9||以色列王及猶大王，及以東王就去，行踅(se̍h)七日的路站；軍隊及隨怹的精牲無水通飲。
2KG|3|10||以色列王講：「慘啊！耶和華聚集此三個王，欲將怹交佇摩押人的手。」
2KG|3|11||約沙法講：「佇遮豈無耶和華的先知，咱通託伊來問耶和華嗎？」以色列王一個奴僕應講：「前傾水佇以利亞的手者，沙法的子以利沙佇遮。」
2KG|3|12||約沙法講：「伊有耶和華的話。」以色列王及約沙法，及以東王就落去見伊。
2KG|3|13||以利沙給以色列王講：「我及你甚麼干涉？通去尋你的老父的先知，及你的老母的先知。」以色列王給伊講：「呣是按呢，耶和華聚集此三個王，欲交佇摩押人的手。」
2KG|3|14||以利沙講：「我指永活萬軍的耶和華，就是我徛佇伊的面前的來講，我若呣是看猶大王約沙法的面，就呣看你，呣插你。
2KG|3|15||今著給我叫一個樂師來遮。」樂師彈的時，耶和華的手就到以利沙。
2KG|3|16||伊就講：「耶和華按呢講：『此個山谷恁著遍遍開溝；
2KG|3|17||因為耶和華按呢講：恁欲無看見風，無看見雨，猶久此個山谷水欲滿滿，互恁通飲就是恁及恁的精牲恁的獸飲伊。』
2KG|3|18||在耶和華猶看此個做小可，伊也欲用摩押人交佇恁的手。
2KG|3|19||恁欲攻破逐個堅固的城及逐個媠的城，剉逐欉好的樹，塞住攏總的水泉，用石頭拍歹攏總好的田。」
2KG|3|20||隔早起，獻祭的時，看啊，有水對以東的路來，遍地就有水滿滿。
2KG|3|21||摩押眾人聽見此三個王上來欲及怹交戰，就聚集見若會抬家私的以上，攏徛佇邊界。
2KG|3|22||隔早起，怹早早起來，日照佇水裡，摩押人看對面的水紅親像血，
2KG|3|23||就講：「這就是血啊！許個王的確攏死，是相攻擊。摩押啊，著來去搶伊啦！」
2KG|3|24||怹到以色列人的營，以色列人就起來攻擊摩押人，互怹走佇怹的面前。以色列人入怹境界，拍死摩押人，
2KG|3|25||毀怹的城，逐人㧒石填滿攏總好的地，塞住攏總的水泉，剉怹逐欉好的樹，只有剩吉珥哈列設的石牆；甩石者四圍攻擊伊。
2KG|3|26||摩押王看見交戰的勢面抵敵bē住，就帶抬刀者七百，欲衝過陣到以東王遐，總是bē會；
2KG|3|27||就取應該續接伊的位的大子，佇城頂獻伊做燒祭。有大痛恨到佇以色列，怹就離開伊，倒去怹本國。
2KG|4|1||有一個婦仁人是先知的學生的某，叫以利沙講：「你的奴僕──我的丈夫已經死，你的奴僕平素敬畏耶和華，是你所知的。今債主來欲取我二個子做奴僕。」
2KG|4|2||以利沙問伊講：「我通給你做甚麼？你給我講，你厝內有甚麼？」伊講：「你的女婢厝內剩一瓶油，以外攏無。」
2KG|4|3||以利沙講：「你去啊，佇外面對你許個厝邊借器具，就是空的器具，呣通借少少；
2KG|4|4||著入厝，關門，你及你的子踮內面斟油佇所有的器具，斟滿的著另外下。」
2KG|4|5||婦仁人離開伊去，關門，伊及伊的子踮內面；子帶器具來互伊，伊就斟油。
2KG|4|6||許個器具攏滿，伊給伊的子講：「閣提器具來互我。」子講：「無閣有器具啦。」油就止。
2KG|4|7||婦仁人去給上帝的奴僕講，伊講：「你去賣油來還債，所剩的你及你的子通度活。」
2KG|4|8||有一日，以利沙行到書念，佇遐有一個好額的婦仁人強強留伊踮啲食。後來，以利沙逐擺對遐經過就入去食。
2KG|4|9||婦仁人對伊的丈夫講：「你看，彼個常常對咱遮經過者，我看伊是上帝聖的奴僕。
2KG|4|10||求你允，咱通佇牆頂起一間細間房，佇遐給伊安置眠床、桌、椅、燈台，互伊來咱遮，通入去歇。」
2KG|4|11||有一日，以利沙來到遐，就入去彼間房睏。
2KG|4|12||以利沙給伊的奴僕基哈西講：「你叫此個書念的婦仁人來。」伊就叫伊來，婦仁人徛佇伊的面前。
2KG|4|13||伊給伊的奴僕講：「你通給伊講：看啊，你為阮費多多心思，今著給你做甚麼？你愛我替你給王抑是軍長講啊？」伊應講：「我徛起佇我的百姓的中間。」
2KG|4|14||以利沙講：「按呢著為伊怎樣做呢？」基哈西講：「伊無子，伊的丈夫也老啦。」
2KG|4|15||伊閣講：「叫伊來。」就叫伊來。婦仁人就徛佇門口。
2KG|4|16||伊講：「明年到此時，你欲抱一個子。」伊講：「無啦，上帝的奴僕，我的主啊，呣通騙你的女婢。」
2KG|4|17||婦仁人果然懷孕，到明年彼時生一個子，照以利沙所講的。
2KG|4|18||囝仔大漢，有一日出去到伊的老父到收割的人遐，
2KG|4|19||伊給老父講：「我的頭殼啊，我的頭殼啊！」伊的老父給奴僕講：「抱伊到伊的老母遐。」
2KG|4|20||伊抱伊到伊的老母遐；囝仔坐佇老母的腳頭窩，到中晝就死。
2KG|4|21||老母上去樓頂，將伊的子下佇上帝的奴僕的眠床，關門出來，
2KG|4|22||叫伊的丈夫講：「請差一個奴僕牽一隻驢來我遮，我欲跑去上帝的奴僕遐，才倒來。」
2KG|4|23||丈夫講：「今仔日呣是月的初一，也呣是安息，你啥事欲去伊遐？」婦仁人講：「平安。」
2KG|4|24||就備辦驢，給奴僕講：「你趕驢進前去，我若無給你講，就呣通卡慢。」
2KG|4|25||婦仁人就去迦密山，去上帝的奴僕遐。上帝的奴僕遠遠看見伊，給伊的奴僕基哈西講：「看啊，書念的婦仁人來啊！
2KG|4|26||你走去迎接伊，問伊講：你平安嗎？你的丈夫平安嗎？囝仔平安嗎？」伊講：「平安。」
2KG|4|27||婦仁人到彼個山，到上帝的奴僕遐，就抱伊的腳。基哈西進前欲給伊捙開，上帝的奴僕講：「據在伊，因為伊心內痛苦，耶和華對我隱囥，無給我講。」
2KG|4|28||婦仁人講：「我豈曾對我的主求子嗎？我豈無講，呣通騙我嗎？」
2KG|4|29||伊給基哈西講：「你縖腰手抬我枴進前去；若抵著人，莫得給怹請安，人若請安你，也莫得應伊；著用我的枴仔下佇囝仔的面。」
2KG|4|30||囝仔的老母講：「我指永活的耶和華及你的活命來講，我的確呣離開你。」以利沙就起來，隨伊去。
2KG|4|31||基哈西頭前去，用枴仔下佇囝仔的面，總是無聲說，也呣知人。基哈西倒轉抵著伊，給伊講：「囝仔無醒。」
2KG|4|32||以利沙到地，入厝，看見囝仔已經死，下佇伊的眠床。
2KG|4|33||伊入去就關門，只有怹二個佇內面，伊就祈禱耶和華。
2KG|4|34||上去仆佇囝仔的身軀，嘴對嘴，目睭對目睭，手對手；歸身俯佇囝仔的身軀，囝仔的肉就漸漸燒烙。
2KG|4|35||伊落來，佇厝內行來行去一擺，閣上去歸身俯佇囝仔，囝仔拍加嚏七擺，目睭就展開。
2KG|4|36||以利沙叫基哈西講：「你叫此個書念的婦仁人來」；伊就叫伊，伊入來伊遐。以利沙講：「抱你的囝仔起來。」
2KG|4|37||婦仁人就入來，俯佇伊的腳前仆佇地裡，抱伊的子出去。
2KG|4|38||以利沙閣來到吉甲，彼時國內飢荒。先知的學生坐佇伊的面前，伊吩咐奴僕講：「你將大鼎下佇火裡，給先知的學生煮菜湯。」
2KG|4|39||有一人去田裡挽菜，抵著一欉野藤，就挽伊的瓜滿帕倒來，切伊，橐佇煮菜湯的鼎，因為怹呣識是甚麼物。
2KG|4|40||傾出來互怹食；食菜湯的時，怹攏叫講：「上帝的奴僕啊，鼎內有死的毒！」怹攏bē食得。
2KG|4|41||以利沙講：「提淡薄麵粉來」，就將麵粉摻佇鼎裡，講：「傾出來互怹食！」鼎內就無害。
2KG|4|42||有一人對巴力沙利沙來，帶起頭熟的麥所做的餅及大麥餅二十個，及新的穗，貯佇袋裡，送互上帝的奴僕。伊就講：「將諸個互百姓食。」
2KG|4|43||伊的差用講：「怎樣，我豈通排諸個佇一百人的面前嗎？」伊講：「做你互百姓食！因為耶和華按呢講，怹欲食伊，猶有剩。」
2KG|4|44||伊就排佇怹的面前，怹食伊，也有剩，照耶和華所講。
2KG|5|1||亞蘭王的軍長乃縵佇伊的主人的面前做大做尊貴，因為耶和華曾用伊互亞蘭得勝；伊也是大權能的勇士，總是癩[疒哥]。
2KG|5|2||前亞蘭人歸陣出去，對以色列地掠一個查某囝仔，伊就伺候乃縵的某。
2KG|5|3||伊給伊的主母講：「苦bē得著我的主及撒瑪利亞的先知相及佇啲，伊的確會醫好伊的癩[疒哥]
2KG|5|4||有人入去給伊的主講，屬以色列地的查某囝仔按呢按呢講。
2KG|5|5||亞蘭王講：「你去啊，我也欲寄一張批互以色列王。」乃縵就去，帶銀十他連得，金六千，衣裳十套；
2KG|5|6||帶批到以色列王遐，批內講：「批到你遐的時，看啊，我差人臣乃縵去見你，你著醫好伊的癩[疒哥]。」
2KG|5|7||以色列王看批了，就拆裂伊的衫，講：「我豈是上帝，互人死，互人活嗎？此人竟然差人來我遮，教我醫好伊的癩[疒哥]。請恁斟酌想，看此人怎樣尋縫攻擊我？」
2KG|5|8||上帝的奴僕以利沙聽見以色列王拆裂伊的衫，就差人去見王，講：「你啥事拆裂衫啊？通互彼人到我遮，伊才知以色列中有先知。」
2KG|5|9||乃縵就及伊的馬伊的車來徛佇以利沙的厝門口。
2KG|5|10||以利沙差一個使者，給乃縵講：「你去約但河洗身軀七擺，你的肉就復原，你欲得著清氣。」
2KG|5|11||乃縵就受氣退去，講：「我本拍算伊的確欲出來見我，徛啲求叫耶和華──伊的上帝的名，搖手佇患著的所在，來醫好癩[疒哥]的。
2KG|5|12||大馬色的河亞罷拿及法珥法豈無比以色列一切的水卡好嗎？我佇遐洗身軀bē得著清氣嗎？」就越轉身受氣做伊去。
2KG|5|13||伊的奴僕進前，給伊講：「我的父啊，先知若教你去做一件大事，你豈無欲做嗎？何況伊干單給你講洗就清氣啊？」
2KG|5|14||乃縵就落去，照上帝奴僕的話，佇約但河洗七擺；伊的肉復原，親像囝仔肉，伊就清氣。
2KG|5|15||伊及一切隨伊的人，倒轉來上帝的奴僕遐，徛佇伊的面前講：「看啊，我今知，除以色列以外，普天下無有上帝。今求你收你的奴僕的禮物。」
2KG|5|16||伊講：「我指永活的耶和華就是我徛佇伊的面前的來咒誓，我的確呣收。」伊強迫伊收，伊決斷呣。
2KG|5|17||乃縵講：「若呣，求你將二隻騾所會載的土互你的奴僕。因為對今以後，你的奴僕無閣用燒祭抑是別號的祭互別個上帝，只有獻互耶和華。
2KG|5|18||獨獨有一項事，願耶和華赦免你的奴僕：就是我的主入臨門的廟佇遐敬拜，倚著我的手的時，閣我佇臨門的廟俯腰，就是我佇臨門的廟俯腰的時，願耶和華佇這此件事赦免你的奴僕。」
2KG|5|19||伊就給伊講：「你通平安去！」伊就離開伊去；行一站仔，
2KG|5|20||上帝的奴僕以利沙的差用基哈西心內講：「我的主人體貼此個亞蘭人乃縵，無欲對伊的手收伊所帶來的，我指永活的耶和華來講，我欲走去趇伊，對伊提淡薄。」
2KG|5|21||基哈西就去趇乃縵的後面。乃縵看見有人走來趇伊，就落車迎接伊，講：「攏平安嗎？」
2KG|5|22||講，「攏平安。我的主差我來講：『抵即有二個少年人，是先知的學生，對以法蓮山地來見我，請你用銀一他連得，衣裳二套互伊』。」
2KG|5|23||乃縵講：「呣通推，請收二他連得」；強迫伊，就將二他連得銀裝佇二個布袋，及二套衣裳交伊二個奴僕；二個奴僕背伊，行佇伊的頭前。
2KG|5|24||到山裡的時，基哈西對怹的手接來，下佇厝內，差怹去，怹就去。
2KG|5|25||伊就入去，徛佇伊的主人的面前。以利沙問伊講：「基哈西，你對叨落來？」伊應伊講：「你的奴僕無去叨落。」
2KG|5|26||以利沙給伊講：「彼人落車倒轉來迎接你的時，我的心豈無及你去嗎？這豈是受銀、受衣裳、橄欖園、葡萄園、牛、羊、奴僕、女婢的時嗎？
2KG|5|27||對按呢乃縵的癩[疒哥]欲傳互你及你的後裔，直到永遠。」基哈西對以利沙的面前退出去，就起癩[疒哥]，白親像雪。
2KG|6|1||先知的學生給以利沙講：「看啊，阮及你所住的所在甚狹，
2KG|6|2||求你准阮去約但，逐人對遐取一支柴料互阮佇遐起一所在通徛。」伊講：「恁通去啊！」
2KG|6|3||有一個講：「莫得推，求你及奴僕去。」應講：「我欲去。」
2KG|6|4||對按呢就及怹去。怹到約但，就剉樹。
2KG|6|5||有一人剉樹的時，斧頭肉磕落佇水裡，伊就叫講：「慘啊！我的主啊，此支斧頭是借的。」
2KG|6|6||上帝的奴僕講：「磕落佇叨落？」伊就報伊看彼所在。伊就剉一支柴，㧒佇遐，斧頭肉就浮起來。
2KG|6|7||伊講：「抬起來！」彼人就伸手抬起來。
2KG|6|8||亞蘭王及以色列交戰，及伊的人臣議論講：「我著紮營佇某所在某所在。」
2KG|6|9||上帝的奴僕差人去見以色列王，講：「你著謹慎，呣通對某所在經過，因為亞蘭人落來佇遐。」
2KG|6|10||以色列王差人到上帝的奴僕所講著持防的所在，對按呢無受害，呣若一擺二擺。
2KG|6|11||亞蘭王因為此個事心內真迫腹，召伊的人臣來，給怹講：「咱中間是誰為以色列王，恁無來給我講嗎？」
2KG|6|12||有一個人臣講：「我的主，我的王啊！呣是按呢，就是以色列中的先知以利沙，將你佇睏房所講的話給以色列王講。」
2KG|6|13||王講：「恁去探看伊佇叨落，我通差人去掠伊。」有人給王講：「看啊，伊佇多坍。」
2KG|6|14||王就差馬車及大隊兵去遐，怹透暝到，圍困彼個城。
2KG|6|15||上帝的奴僕的差用清早起來出去，看見有軍兵，馬及車圍困城。差用給伊講：「慘啊！我的主啊，咱欲怎樣？」
2KG|6|16||上帝的奴僕講：「呣免驚！因為及咱佇啲的比及怹佇啲的閣卡多。」
2KG|6|17||以利沙祈禱講：「耶和華啊，求你開伊的目睭，互伊會看見。」耶和華就開少年人的目睭，伊就看見，看啊！遍山火馬火車圍以利沙。
2KG|6|18||怹落去到伊遐，以利沙祈禱講：「耶和華啊，求你拍諸個百姓，互怹睛暝。」伊就拍互怹睛暝，照以利沙的話。
2KG|6|19||以利沙給怹講：「此個呣是彼個路，此個也呣是彼個城；恁隨我，我欲導恁到恁所尋的人遐。」就導怹到撒瑪利亞。
2KG|6|20||怹入撒瑪利亞，以利沙講：「耶和華啊，求你開諸個人的目睭，互怹看見。」耶和華開怹的目睭，怹就看見，無拍算，是佇撒瑪利亞的城內。
2KG|6|21||以色列王看見怹，就問以利沙講：「我的父啊，我著拍伊嗎？著拍伊嗎？」
2KG|6|22||應講：「呣通拍怹！你用刀用弓所掠來的，豈通拍伊嗎？著下餅及水佇怹的面前，互怹飲食，倒去怹的主人遐。
2KG|6|23||王替怹備辦多多食物！怹飲食明白，就教怹去！就倒去怹的主人遐。對按呢，亞蘭的軍兵無閣侵犯以色列的境界。
2KG|6|24||後來，亞蘭王便哈達聚集伊的全軍，上來圍困撒瑪利亞。
2KG|6|25||撒瑪利亞大飢荒，怹圍困城，致到一個驢頭值銀八十舍客勒，鴿糞一搕的四份一值銀五舍客勒。
2KG|6|26||以色列王對城牆經過的時，有一個婦仁人對伊求叫講：「我的主，我的王啊！幫助我。」
2KG|6|27||王講：「耶和華無幫助你，我欲對叨落幫助你？是對五穀場，抑是對酒窟啊？」
2KG|6|28||王閣講：「你有甚麼艱苦？」伊應講：「此個婦仁人對我講：『交出你的子，咱今仔日通食伊，明仔日咱食我的子。』
2KG|6|29||阮就煮我的子食伊。隔日我對伊講，『交出你的子，咱通食伊，』總是伊囥密伊的子。」
2KG|6|30||王聽見婦仁人的話，就拆裂衫；（佇城牆頂經過）百姓看見伊，看見伊身底衫是粗麻布。
2KG|6|31||王講：「沙法的子以利沙的頭殼今仔日若猶原連佇伊的身軀，願上帝加倍責罰我！」
2KG|6|32||彼時以利沙坐佇厝內，長老也及伊啲坐。王差一人做頭去；使者猶未到伊遐，以利沙給長老講：「恁看此個兇首的子，怎樣差人取我的頭殼；恁看使者若來，就著關門，阻止伊佇門外。佇伊的後面豈無伊的主人的腳步聲？」
2KG|6|33||伊猶及怹講話的時，看啊，使者落去伊遐，講：「看啊，此個災禍對耶和華，我啥事著閣聽候耶和華啊？」
2KG|7|1||以利沙講：「恁著聽耶和華的話，耶和華按呢講：明仔日約略到此時，佇撒瑪利亞的城門口，一細亞的幼麵粉值銀一舍客勒，二細亞大麥值銀一舍客勒。」
2KG|7|2||有一個軍長是王倚伊的手者，應上帝的奴僕講：「設使耶和華對天開窗仔，豈會按呢嗎？」以利沙講：「你欲親目看，總是食bē著。」
2KG|7|3||佇城門遐有四個癩[疒哥]的，怹相及講：「咱啥事坐佇遮聽候死啊？
2KG|7|4||咱若講，入城去！城內有飢荒，咱欲死佇遐；若定定坐佇遮，也是著死。來啦，咱來去投降亞蘭的軍隊，怹若留咱的活命，咱就會活；若刣死咱，根抵也是死！」
2KG|7|5||黃昏的時，怹起來欲去亞蘭人的營；已經到亞蘭人的營的邊角，看啊，無一人佇遐。
2KG|7|6||因為主互亞蘭的軍隊聽見車的聲、馬的聲，就是大軍隊的聲；怹就相及講：「看啊，這是以色列王買好赫人諸個王及埃及人諸個王，來攻擊咱。」
2KG|7|7||所以，佇黃昏的時怹起來逃走，放拺怹的布棚、怹的馬、怹的驢，營盤照舊，走去保生命。
2KG|7|8||許個癩[疒哥]的到營的邊角，入一個布棚，也食也飲，對遐提金銀及衣裳去收囥；閣來閣入一個布棚，對遐提出財物去收囥。
2KG|7|9||彼時，怹相及講：「咱所做的呣好！今仔日是有好消息的日，也咱靜靜！若聽候到天光，咱著受罪。來啊，咱著去報王家知。」
2KG|7|10||怹就去叫顧城門的，給怹講：「阮到亞蘭人的營，看見無一人佇遐，也無人的聲說，只有馬縛啲、驢縛啲，布棚攏照舊。」
2KG|7|11||伊就去叫許個顧門者，怹就去報王家知。
2KG|7|12||王透暝起來，給伊的人臣講：「亞蘭人對佇咱所做的我給恁講。怹知咱枵餓，所以出營盤，埋伏佇田野，講：『怹出城的時，咱就活活掠怹，來得著入怹的城。』」
2KG|7|13||伊的人臣有一個應王講：「猶剩的馬，就是猶留佇城內的，求你差人牽五隻來（看啊，馬親像以色列眾人所留佇城內的，看啊，馬親像以色列眾人受滅的），咱通差人去看伊。」
2KG|7|14||就取二張車及馬，王差人去趇亞蘭的軍兵，講：「恁去看覓咧。」
2KG|7|15||怹就追趇怹到約但，看見滿路攏是亞蘭人緊走的時所㧒擲的衣服器具，使者就倒來回覆王。
2KG|7|16||百姓就出去，搶亞蘭人的營盤。對按呢一細亞的幼麵粉值銀一舍客勒，二細亞大麥也值銀一舍客勒，照耶和華所講的。
2KG|7|17||王派伊所倚手彼個軍長管理城門，百姓佇城門睭踏伊，伊就死，照上帝的奴僕所講的，就是王落來見伊的時所講的。
2KG|7|18||閣上帝的奴僕所對王講的：「明仔日約略到此時，佇撒瑪利亞的城門口，二細亞大麥值銀一舍客勒，一細亞的幼麵粉值銀一舍客勒。」
2KG|7|19||閣彼個軍長對上帝的奴僕講：「設使耶和華對天開窗仔，豈會按呢嗎？」上帝的奴僕講：「你欲親目看見，總是食bē著。」
2KG|7|20||此個話果然應驗佇伊的身上；因為百姓佇城門口睭踏伊，伊就死。
2KG|8|1||有一個婦仁人以利沙曾互伊的子復活的，也曾給伊講：「起來你及你的全家去住你所通住的所在，因為耶和華命令飢荒臨到，欲佇此個所在七年久。」
2KG|8|2||婦仁人就起來，照上帝的奴僕的話去行，伊及伊的家去非利士人的地，住七年久。
2KG|8|3||七年滿，彼個婦仁人對非利士地倒來，就出去欲為家己的厝宅田園求叫王。
2KG|8|4||彼時王及上帝的奴僕的差用基哈西講話講：「請你將以利沙所行一切的大事給我講。」
2KG|8|5||基哈西啲給王講以利沙怎樣互死的人復活，湊巧彼個婦仁人就是伊互伊的子復活的，為著伊的厝宅田園來求叫王。基哈西講：「我的主我的王，此個是彼個婦仁人，此個是伊的子，就是以利沙互伊復活的。」
2KG|8|6||王問彼個婦仁人，伊就給伊講。王就為著伊派一個官員，講：「見若屬此個婦仁人的攏著還伊，對伊離開本所在到今仔日，伊的田園所出產的也攏著還伊。」
2KG|8|7||以利沙來到大馬色，亞蘭王便哈達啲破病。有人給王講：「上帝的奴僕來到遮。」
2KG|8|8||王就給哈設講：「你帶禮物去見上帝的奴僕，拜託伊問耶和華，看我此個病會活抑bē？」
2KG|8|9||哈設就去見伊，用四十隻駱駝載大馬色逐號的好物做禮物，去徛佇伊的面前，講：「你的子亞蘭王便哈達差我來你遮，講：『我此個病會活抑bē？』」
2KG|8|10||以利沙給伊講：「你去回覆伊講，你的確會活；總是耶和華指示我，伊的確欲死。」
2KG|8|11||以利沙注目看伊，致到伊見誚。上帝的奴僕就流目屎；
2KG|8|12||哈設講：「我的主啥事留目屎？」應講：「因為我知你所欲苦楚以色列人的，用火燒怹險要的所在，用刀刣死怹的壯丁，摔死怹的嬰仔，破開怹有娠孕的婦仁人。」
2KG|8|13||哈設講：「你的奴僕是甚麼，不過是一隻狗，豈可會行此個大事啊？」以利沙應講：「耶和華指示我，你欲做亞蘭王。」
2KG|8|14||伊離開以利沙，倒去伊的主人遐。主人問伊講：「以利沙給你講甚麼？」應講：「伊給我講你的確會活。」
2KG|8|15||隔日伊提厚的布搵水，蓋王的面，王就死。哈設就替伊做王。
2KG|8|16||以色列王亞哈的子約蘭第五年，約沙法做猶大王的時，猶大王約沙法的子耶和南起頭坐位。
2KG|8|17||耶和南坐位的時三十二歲，佇耶路撒冷做王歷過八年。
2KG|8|18||伊行以色列王的路，及亞哈的家無各樣；因為伊娶亞哈的查某子做某，行耶和華所看做歹的事。
2KG|8|19||總是耶和華因為伊的奴僕大衛的緣故，呣甘滅猶大，照伊所應允大衛的話，永遠賞賜一葩燈互伊的子孫。
2KG|8|20||當約蘭的年間，以東背叛猶大，脫離伊的手頭，家己設立王。
2KG|8|21||約蘭帶所有的戰車過去撒益，透暝起來，拍圍困伊的以東人及許個車長；百姓就逃走，逐個倒去伊的布棚。
2KG|8|22||按呢，以東人背叛猶大，脫離伊的手頭，到今仔日。像彼時立拿人也背叛。
2KG|8|23||約蘭其餘的事，見伊所行的，豈無攏記佇猶大列王的記錄嗎？
2KG|8|24||約蘭及伊的列祖同睏，佇大衛城及伊的祖同埋葬。伊的子亞哈謝續接伊做王。
2KG|8|25||以色列王亞哈的子約蘭十二年，猶大王耶和南的子亞哈謝起頭坐位。
2KG|8|26||亞哈謝坐位的時二十二歲，佇耶路撒冷做王一年，伊的老母名叫亞她利雅，是以色列王暗利的查某孫。
2KG|8|27||伊行亞哈的家的路行耶和華所看做歹的事，及亞哈的家無各樣，因為伊是亞哈的家的子婿。
2KG|8|28||伊及亞哈的子約蘭，相及去基列的拉末，及亞蘭王哈設交戰。亞蘭人拍傷約蘭，
2KG|8|29||約蘭王倒去耶斯列，欲醫治伊的傷，就是伊佇拉末及亞蘭王哈設交戰的時，亞蘭人拍著伊的。猶大王耶和南的子亞哈謝落去耶斯列欲覓亞哈的子約蘭，因為伊有破病。
2KG|9|1||先知以利沙叫先知的學生一個，給伊講：「你縖腰，提一瓶油去基列的拉末。
2KG|9|2||到遐，著尋寧示的孫、約沙法的子耶戶，入去，互伊對伊的兄弟中起來，導伊入內房，
2KG|9|3||將瓶內的油斟佇伊的頭殼，講：『耶和華按呢講：我用油抹你做以色列的王。』你就著開門逃走，呣通延延。」
2KG|9|4||此個少年人就是少年的先知去基列的拉末。
2KG|9|5||到遐，看見眾軍長啲坐，伊就講：「軍長啊，我有代誌欲給你講。」耶戶講：「欲給阮中間甚麼人講？」應講：「軍長啊，就是你。」
2KG|9|6||伊就起來，入去厝內，少年人用油斟佇伊的頭殼，給伊講：「耶和華──以色列的上帝按呢講：『我用油抹你做耶和華的百姓以色列的王。
2KG|9|7||你著拍滅你的主人亞哈的家，互我通報應我的奴僕諸個先知的血，以及耶和華眾奴僕的血，就是佇耶洗別的手所做的。
2KG|9|8||因為亞哈全家欲攏滅無，我欲剪除屬亞哈的查甫丁，無論受拘束的抑是自由的，佇以色列中，
2KG|9|9||我欲互亞哈的家親像尼八的子耶羅波安的家，也親像亞希雅的子巴沙的家。
2KG|9|10||佇耶斯列的園，狗欲食耶洗別，無人埋葬伊。』」少年人就開門逃走。
2KG|9|11||耶戶出去，到伊的主人的奴僕遐，有一人問伊講：「攏平安無？此個狗者來尋你甚麼代誌啊？」伊給怹講：「恁識彼個人，也知伊所講的。」
2KG|9|12||怹講：「無影，你著給阮講。」應講：「伊按呢按呢給我講。伊講：『耶和華按呢講：我用油抹你做以色列的王。』」
2KG|9|13||怹趕緊逐人用家己的衫舖佇崎仔的頂層，下佇耶戶的下面；怹歕哨角講：「耶戶做王啦！」
2KG|9|14||按呢，寧示的孫、約沙法的子耶戶背叛約蘭。約蘭及以色列眾人曾把守基列的拉末，因為亞蘭王哈設的緣故；
2KG|9|15||總是約蘭王倒去耶斯列，醫治伊的傷，就是伊佇及亞蘭王哈設交戰的時，亞蘭人拍著伊的。耶戶講：「恁的意思若是按呢，就呣通容允人走出城去耶斯列報消息。」
2KG|9|16||耶戶就坐車去耶斯列，因為約蘭倒佇遐。猶大王亞哈謝已經落去覓約蘭。
2KG|9|17||有一個守望者徛佇耶斯列的樓頂，看見耶戶的軍隊來，就講：「我看見一陣軍隊。」約蘭講：「差一個騎馬者去接伊，續問伊講：平安嗎？」
2KG|9|18||騎馬者去接伊，講：「王按呢講，是平安嗎？」耶戶講：「平安抑無及你甚麼干涉？你越來隨我的後面！」守望者閣講：「使者到怹遐，總是無倒轉來。」
2KG|9|19||王閣差一個騎馬者去。伊到怹遐，講：「王按呢講，是平安嗎？」耶戶講：「平安抑無及你甚麼干涉？你越來隨我的後面！」
2KG|9|20||守望者閣講：「伊到怹遐，也無倒轉來；趕車的款親像寧示的孫耶戶啲趕，因為伊趕真狂。」
2KG|9|21||約蘭講：「套車！」就套伊的車。以色列王約蘭及猶大王亞哈謝出去逐個坐家己的車出去接耶戶，佇耶斯列人拿伯的園抵著伊。
2KG|9|22||約蘭見著耶戶就講：「耶戶啊，是平安嗎？」伊應講：「你的老母耶洗別的淫行邪術許多猶佇啲，豈會平安？」
2KG|9|23||約蘭就越轉伊的車走，給亞哈謝講：「亞哈謝啊，有謀反啦！」
2KG|9|24||耶戶盡力開弓，射著約蘭的飯匙骨中，箭對伊的心𥦁出去。伊就慄落車內。
2KG|9|25||耶戶給伊的軍長畢甲講：「你將伊㧒佇耶斯列人拿伯的園裡。你著記得，你我相及坐車隨伊的老父亞哈的時，耶和華對伊所讖語的，
2KG|9|26||耶和華講：『我昨日有看見拿伯的血及伊的子的血』，耶和華閣講：『佇此區園我欲報應你。』今著將伊㧒佇彼區園，照耶和華所講的。」
2KG|9|27||猶大王亞哈謝看見按呢，就對園的厝的路逃走。耶戶趇伊，講：「也著拍死伊佇車內。」到倚近以伯蓮上姑珥的山坪拍傷伊。伊走到米吉多，就死佇遐。
2KG|9|28||伊的奴僕用車載伊到耶路撒冷，葬佇伊的墓及伊的列祖，佇大衛的城。
2KG|9|29||佇亞哈的子約蘭十一年，亞哈謝起頭做猶大王。
2KG|9|30||耶戶到耶斯列；耶洗別聽見就畫目眉、梳頭，俯佇窗仔啲看。
2KG|9|31||耶戶入門的時，耶洗別講：「刣死主人的心利啊，平安嗎？」
2KG|9|32||耶戶抬頭向窗仔看，講：「是誰為我，是誰啊？」有二三個太監俯落看伊。
2KG|9|33||耶戶講：「給伊捙落來！」怹就捙伊落來。伊的血濺著牆壁及馬；就用腳踏伊。
2KG|9|34||耶戶入去，也食也飲，講：「恁去看彼個受咒詛的婦仁人續埋葬伊，因為伊是王的查某子。」
2KG|9|35||怹去欲葬伊，干單尋著伊的頭殼骨及腳，及手掌若定。
2KG|9|36||怹倒來回覆伊，耶戶就講：「這就是耶和華託伊的奴僕提斯比人以利亞所講的話，講：『佇耶斯列的園，狗欲食耶洗別的肉；
2KG|9|37||閣耶洗別的身屍欲佇耶斯列的園親像糞佇土面，致到人無欲講這是耶洗別。』」
2KG|10|1||亞哈有七十個子佇撒瑪利亞。耶戶寫批寄去撒瑪利亞，互耶斯列許個首領，長老及許個撫養亞哈的眾子的，
2KG|10|2||批講：「恁的主人許個子及恁佇遐，恁閣有車馬、及堅固的城、及器械，
2KG|10|3||此張批到恁遐的時，就著佇恁主人許個子的中間揀一個gâu閣妥當的，互伊坐怹老父的位，恁也通為恁主人的家交戰。」
2KG|10|4||怹真驚，相及講：「看啊，二個王佇伊的面前尚且徛bē住，咱豈可徛會住？」
2KG|10|5||管家者、及城守、及許個長老，及撫養許個子者，差人去見耶戶，講：「阮是你的奴僕，見你所給阮講的，阮欲行，阮無欲設立人做王，你所看做好的，通行伊。」
2KG|10|6||伊閣寫批互怹講：「恁若為我，聽趁我的話，著取恁的主人許個子的頭殼，明仔日此時來耶斯列我遮。」王的子七十人及城內尊貴的人，就是撫養怹的相及住。
2KG|10|7||批一下到，怹就掠王的子七十人，一盡刣死，將頭殼下佇筐裡，送到耶斯列、耶戶遐。
2KG|10|8||有一個使者來給伊講：「怹帶王許個子的頭殼來。」耶戶講：「將怹疊做二堆下佇城門口，到明仔早起。」
2KG|10|9||隔早起，耶戶出來，徛啲，給眾百姓講：「恁攏是公義，看啊，我背叛我的主人，刣死伊；總是刣死諸個眾人的是是誰啊？
2KG|10|10||今通知耶和華的話，就是耶和華論亞哈的家所講的無一句拍磕落，因為耶和華託伊的奴僕以利亞所講的話攏有做成。」
2KG|10|11||屬亞哈的家佇耶斯列所剩的人及伊的大臣、親密的朋友、祭司，耶戶一盡刣怹，無留一個。
2KG|10|12||耶戶起來去到撒瑪利亞。佇路裡、到牧者剪羊毛的厝，
2KG|10|13||抵著猶大王亞哈謝的兄弟，問怹講：「恁是甚麼人？」應講：「阮是亞哈謝的兄弟，今落去欲請安王的子及王后的子。」
2KG|10|14||伊講：「活活掠怹！」怹就活活掠怹，佇剪羊毛的厝的坑仔邊刣死怹，共四十二人，無留一個。
2KG|10|15||耶戶對遐去，抵著利甲的子約拿達來接伊，耶戶請安伊，對伊講：「你的心正直向我，親像我的心向你的心抑無？」約拿達應講，「是。」耶戶講：「若是按呢，伸你的手互我。」伊就伸手互伊；伊就牽伊上車。
2KG|10|16||耶戶講：「你及我相及去，看我為著耶和華的熱心」；就互伊坐佇伊的車，
2KG|10|17||到撒瑪利亞，就刣死見若屬亞哈所剩佇撒瑪利亞的，一盡滅伊，照耶和華對以利亞所講的話。
2KG|10|18||耶戶招集眾百姓，給怹講：「亞哈服事巴力猶是小可，耶戶欲大大服事伊。
2KG|10|19||所以著召巴力眾先知及一切服事巴力的，及伊攏總的祭司，來我遮，呣通減一人；因為我欲獻大的祭祀互巴力。見若無來的bē得著活。」耶戶按呢行，是用詭計欲一盡刣死拜巴力的人。
2KG|10|20||耶戶講：「著為巴力宣佈嚴肅會！」怹就宣佈。
2KG|10|21||耶戶差人遍行以色列地；拜巴力的人攏齊到，無一個無來。怹就入巴力的廟，巴力的廟內對此旁到彼旁人滿滿。
2KG|10|22||耶戶吩咐掌禮服的人講：「提禮服出來互一切拜巴力的人穿。」伊就提禮服出來互怹。
2KG|10|23||耶戶及利甲的子約拿達入巴力的廟，給拜巴力的人講：「恁著查看，佇恁的中間呣通有服事耶和華的人，干單拜巴力的人若定。」
2KG|10|24||怹入去欲獻祭祀燒祭。耶戶代先安置八十人佇外面，講：「我將諸個人交佇恁的手，若一人走去，放伊走的人，伊的命著賠命！」
2KG|10|25||耶戶獻燒祭明白就給護衛兵及許個軍長講：「恁入去刣怹，呣通容允一人出來！」怹就用刀刣怹，護衛兵及軍長㧒身屍出去，就去到巴力廟的城，
2KG|10|26||怹將巴力廟內的柱像提出來燒；
2KG|10|27||怹毀壞巴力的柱像，毀壞巴力的廟用伊做廁池，到今仔日。
2KG|10|28||按呢，耶戶佇以色列中滅無巴力。
2KG|10|29||總是耶戶無離開尼八的子耶羅波安的罪，就是伊所用互以色列犯罪的，就是拜伯特利及但所有金的牛仔。
2KG|10|30||耶和華給耶戶講：「因為你行好成我所看做好的，照我的心意款待亞哈的家，你的子孫欲坐以色列的國位，歷過四代。」
2KG|10|31||總是耶戶無專心遵守來行耶和華──以色列的上帝的律法，無離開耶羅波安的罪，就是所用來互以色列人犯罪的。
2KG|10|32||彼霎耶和華起頭割以色列國互伊卡細，哈設攻擊以色列的四境，
2KG|10|33||對約但河東勢、基列的全地，迦得人、流便人、瑪拿西人的地，對近亞嫩山谷的亞羅珥，就是基列及巴珊。
2KG|10|34||耶戶其餘的事，見伊所行的及伊的能力豈無攏記佇以色列諸個王的記錄嗎？
2KG|10|35||耶戶及伊的列祖同睏，怹埋葬伊佇撒瑪利亞；伊的子約哈斯續接伊做王。
2KG|10|36||耶戶佇撒瑪利亞做以色列王的時歷過二十八年。
2KG|11|1||亞哈謝的老母亞她利雅看見伊的子已經死，就起來剿滅一盡的王親。
2KG|11|2||總是約蘭王的查某子，亞哈謝的姊妹約示巴，將亞哈謝的子約阿施對許個受刣的王子中偷抱出來，將伊及伊的奶母囥佇睏房裡，怹對亞她利雅蓋密伊，互伊無受刣。
2KG|11|3||後來及伊相及囥佇耶和華的殿歷過六年久；亞她利雅管理彼個地方。
2KG|11|4||到第七年，耶何耶大差人叫迦利族及護衛兵的百總，導怹入耶和華的殿到伊遐，就及怹立約，互怹佇耶和華的殿咒誓，閣用王的子互怹看，
2KG|11|5||閣吩咐怹講：「恁著按呢行：見若恁佇安息日入來的三份一著顧守王宮，
2KG|11|6||三份一著佇蘇珥的門，三份一著佇護衛兵後面的門。按呢顧守王宮，阻止人出入。
2KG|11|7||見若恁佇安息日出去的二份著顧守耶和華的殿佇王的四圍；
2KG|11|8||恁逐人手抬家私，四圍保護王。見若人入恁的班列的著互伊死，王出王入的時，恁著跟隨伊。」
2KG|11|9||許個百總照祭司耶何耶大一切所命令的去行，逐人帶怹輪著安息日入來的人及怹輪著安息日出去的人來到祭司耶何耶大遐。
2KG|11|10||祭司就將耶和華殿內所囥大衛王的槍及屏牌交互許個百總。
2KG|11|11||護衛兵手裡抬家私，佇壇及殿遐，對殿的正旁到殿的倒旁，徛佇王的四圍。
2KG|11|12||祭司導王的子出來，給伊戴冕旒，將律法的冊互伊，用油抹伊設立伊做王；怹就拍手掌講：「願王萬歲！」
2KG|11|13||亞她利雅聽見護衛兵及百姓的聲，就到百姓遐，入耶和華的殿，
2KG|11|14||看見王照例徛佇柱邊，軍長及歕號頭的徛佇王的左右，國內眾百姓歡喜歕號頭；亞她利雅就拆裂伊的衫，喝講：「反叛啊！反叛啊！」
2KG|11|15||祭司耶何耶大吩咐管轄軍隊的百總，對怹講：「對班列的中間趕伊出去，見若隨伊的著用刀刣死伊！」因為祭司講「呣通佇耶和華的殿刣伊。」
2KG|11|16||怹閃開雙旁互伊去；伊對上到王宮的馬路去，佇遐受刣。
2KG|11|17||耶何耶大就佇耶和華及王及百姓的中間立約，互怹做耶和華的百姓；閣佇王及百姓的中間立約。
2KG|11|18||對按呢國內的眾百姓到巴力的廟，拆毀伊，拍碎許個壇及偶像，閣佇壇前拍死巴力的祭司瑪坦。祭司設官員來顧守耶和華的殿，
2KG|11|19||閣導百總及迦利族及護衛兵，以及國內眾百姓，怹對耶和華的殿導王落來，對護衛兵的門路入王宮，伊就坐王位。
2KG|11|20||國內的百姓攏歡喜，通城攏安靜。怹佇王宮遐用刀刣死亞她利雅。
2KG|11|21||約阿施坐位的時七歲。
2KG|12|1||耶戶第七年，約阿施坐位，佇耶路撒冷做王歷過四十年。伊的老母名叫西比亞，是別是巴人。
2KG|12|2||約阿施得著祭司耶何耶大教示，一生行耶和華看做好的事；
2KG|12|3||總是山頭廟無廢無，百姓猶獻祭燒香佇山頭廟。
2KG|12|4||約阿施給眾祭司講：「見若獻佇耶和華的殿分別做聖的物所值的銀就是通用的銀，抑是逐人應該納的身價銀，抑是心所願獻佇耶和華殿的銀，
2KG|12|5||祭司逐人著對所識的人收來，修理殿破壞的所在。無論甚麼所在破壞，攏著修理。」
2KG|12|6||總是約阿施王二十三年，祭司猶未修理殿破壞的所在。
2KG|12|7||所以約阿施王召祭司耶何耶大，及其餘的祭司來，給怹講：「恁怎樣無修理殿破壞的所在啊？今恁呣通閣對所識的人收銀，著交出彼個銀，修理殿破壞的所在。」
2KG|12|8||眾祭司答應呣閣收百姓的銀，也無修理殿破壞的所在。
2KG|12|9||祭司耶何耶大取一個櫃，佇櫃蓋鑿一孔，下佇壇邊，佇入耶和華殿的正旁；，把門的祭司將帶入耶和華殿的銀下佇櫃內。
2KG|12|10||怹看見櫃內的銀已經多，王的書記及大祭司上來，將耶和華殿內所得著的銀，款佇袋仔內，來算秤伊。
2KG|12|11||將所秤的銀交互做工的，就是耶和華殿內辦事的人；怹就將伊發互修理耶和華殿的木匠及建築的人，
2KG|12|12||及土匠、石匠，也欲買柴料及過拍的石，修理耶和華殿破壞的所在，以及修理殿的雜費。
2KG|12|13||總是彼個帶來入耶和華殿的銀，無用伊來做耶和華殿內的銀杯、剪刀、碗、號頭，及逐號金器銀器，
2KG|12|14||就將彼個銀交互做工的人修理耶和華的殿；
2KG|12|15||閣將銀交互所經手的人互伊發互做工人，無及怹算數，因為怹做代誌誠實。
2KG|12|16||獨獨補過失祭的銀、贖罪祭的銀無帶入耶和華的殿，是歸祭司。
2KG|12|17||彼時，亞蘭王哈設上去攻擊迦特，提伊，就定著意思上去攻擊耶路撒冷。
2KG|12|18||猶大王約阿施將伊的列祖猶大王約沙法、約蘭、亞哈謝所獻做聖的物及伊本身所獻做聖的物，以及耶和華的殿及王宮府庫所有的金攏送互亞蘭王哈設；伊就無上來耶路撒冷。
2KG|12|19||約阿施其餘的事，見伊所行的豈無攏記佇猶大列王的記錄嗎？
2KG|12|20||伊的人臣起來背叛，刣死約阿施佇落去悉拉米羅的厝。
2KG|12|21||伊的人臣就是示米押的子約撒甲及朔默的子約薩拔刣死伊。人埋葬伊佇大衛的城及伊的列祖像位；伊的子亞瑪謝續接伊做王。
2KG|13|1||猶大王亞哈謝的子約阿施二十三年，耶戶的子約哈斯佇撒瑪利亞坐位做以色列王共十七年。
2KG|13|2||伊行耶和華所看做歹的事，趁尼八的子耶羅波安互以色列人犯罪彼個罪，攏無離開伊。
2KG|13|3||耶和華就受氣到以色列人，常常交怹佇亞蘭王哈設的手，及哈設的子便哈達的手。
2KG|13|4||約哈斯懇求耶和華，耶和華聽伊，因為伊看見以色列人受制壓，就是亞蘭王制壓怹。
2KG|13|5||耶和華賞賜以色列一個拯救者，互怹脫離亞蘭人的手；以色列人就照舊徛起怹的布棚。
2KG|13|6||總是怹無離開耶羅波安的家的罪，就是互以色列人犯罪的，猶原按呢去行，撒瑪利亞的亞舍拉猶留啲。
2KG|13|7||伊佇百姓中只有留馬兵五十、戰車十張、步兵一萬。因為亞蘭王有滅怹睭踏怹親像五穀場的土沙。
2KG|13|8||約哈斯其餘的事，見伊所行的及伊的能力豈無攏記佇以色列諸個王的記錄嗎？
2KG|13|9||約哈斯及伊的列祖同睏，人埋葬伊佇撒瑪利亞。伊的子約阿施續接伊做王。
2KG|13|10||猶大王約阿施三十七年，約哈斯的子約阿施佇撒瑪利亞坐位做以色列王共十六年。
2KG|13|11||伊行耶和華所看做歹的事，無離開尼八的子耶羅波安的罪，就是伊互以色列人犯罪的，猶原按呢行。
2KG|13|12||約阿施其餘的事，見伊所行的以及伊及猶大王亞瑪謝交戰的能力豈無攏記佇以色列諸個王的記錄嗎？
2KG|13|13||約阿施及伊的列祖同睏，耶羅波安坐伊的位。約阿施及以色列諸個王相及葬佇撒瑪利亞。
2KG|13|14||以利沙患著破病就是欲死的病，以色列王約阿施落來看伊，俯佇伊的面啼哭，講：「我的父啊！我的父啊！以色列的戰車及伊的馬兵啊！」
2KG|13|15||以利沙給伊講：「你抬弓箭。」伊就抬弓及箭；
2KG|13|16||閣給以色列王講：「你用手拔弓。」伊就用手拔伊。以利沙按手佇王的手，
2KG|13|17||講：「你開向東勢的窗仔。」伊就開。以利沙講：「射箭！」伊就射箭。以利沙講：「這是耶和華刣贏的箭，就是刣贏亞蘭人的箭；因為你欲佇亞弗攻擊亞蘭人，到一盡滅怹。」
2KG|13|18||閣講：「抬許個箭。」伊就抬伊，伊閣給以色列王講：「拍地！」伊拍三擺，就息。
2KG|13|19||上帝的奴僕受氣伊，講：「你彼霎著拍五六擺，就會攻擊亞蘭到伊一盡滅；今只有會拍敗亞蘭人三擺。」
2KG|13|20||以利沙死了，人給伊埋葬。到新年，有摩押歸陣人侵犯境界，
2KG|13|21||有人抵仔啲埋葬死人，忽然看見歸陣人，就將死人㧒佇以利沙的墓，死人一下磕著以利沙的骨頭，就復活起來徛。
2KG|13|22||約哈斯的年間，亞蘭王哈設沓沓制壓以色列人。
2KG|13|23||總是耶和華因為伊及亞伯拉罕、以撒、雅各所立的約，猶原施恩互以色列，憐憫怹，眷顧怹，呣甘剿滅怹，猶未趕逐怹離開伊的面前。
2KG|13|24||亞蘭王哈設死，伊的子便哈達續接伊做王。
2KG|13|25||前哈設及約阿施的老父約哈斯交戰，對伊的手提去幾若個城，今約哈斯的子約阿施對哈設的子便哈達的手提倒轉，約阿施拍伊三擺，克服以色列許個城。
2KG|14|1||以色列王約哈斯的子約阿施第二年，猶大王約阿施的子亞瑪謝坐位。
2KG|14|2||伊坐位的時二十五歲，佇耶路撒冷做王共二十九年。伊的老母名叫約耶但，是耶路撒冷人。
2KG|14|3||亞瑪謝行耶和華看做好的事，總是無親像伊的祖大衛，就是照伊的老父約阿施一切所行的去行；
2KG|14|4||總是山頭壇猶未廢無，百姓猶原獻祭燒香佇山頭壇。
2KG|14|5||前許個人臣刣死伊的老父猶大王，今國權一下堅固，就給怹刣死，
2KG|14|6||總是無刣死怹的子，照摩西律法的冊所記載，耶和華命令講：「呣通因為子來刣死老父，也呣通因為老父來刣死子，逐人著因為本身的罪來死。」
2KG|14|7||亞瑪謝佇鹽的山谷刣死以東人一萬，閣攻取西拉，改名叫約帖，到今仔日。
2KG|14|8||彼時，亞瑪謝差使者去見耶戶的孫約哈斯的子以色列王約阿施，講：「來啊，咱二人相見面佇戰場。」
2KG|14|9||以色列王約阿施差使者去見猶大王亞瑪謝講：「黎巴嫩的草茦差使者去見黎巴嫩的柏香樹，講：用你的查某子互我的子做某。後來黎巴嫩有一隻野獸經過，睭踏彼個草茦。
2KG|14|10||你已經拍贏以東心就驕傲，你掠此個做榮光，佇家內安然徛起就好，啥事起事惹災禍，互本身及猶大國相及倒壞啊？」
2KG|14|11||總是亞瑪謝呣肯聽。對按呢以色列王約阿施上來，佇猶大的伯示麥及猶大王亞瑪謝相見面佇戰場。
2KG|14|12||猶大刣輸佇以色列的面前，逐人走倒去怹的布棚。
2KG|14|13||以色列王約阿施佇伯示麥掠著亞哈謝的孫、約阿施的子猶大王亞瑪謝，就來到耶路撒冷，拆毀耶路撒冷的城牆，對以法蓮門到角門共四百肘，
2KG|14|14||閣將耶和華殿內及王宮府庫所有的金銀及器具攏提去，閣帶人去做準當，就倒去撒瑪利亞。
2KG|14|15||約阿施其餘的事見伊所行的及伊的能力，以及及猶大王亞瑪謝交戰的事，豈無攏記佇以色列諸個王的記錄嗎？
2KG|14|16||約阿施及伊的列祖同睏，及以色列諸個王相及葬佇撒瑪利亞，伊的子耶羅波安續接伊做王。
2KG|14|17||以色列王約哈斯的子約阿施死了，猶大王約阿施的子亞瑪謝猶活十五年。
2KG|14|18||亞瑪謝其餘的事豈無攏記佇猶大列王的記錄嗎？
2KG|14|19||佇耶路撒冷有人結黨欲害亞瑪謝，伊就走到拉吉；怹差人趇伊到拉吉，刣死伊佇遐。
2KG|14|20||人就用馬載伊到耶路撒冷，及伊的列祖葬佇大衛的城。
2KG|14|21||猶大眾百姓設立亞撒利雅續接伊的老父亞瑪謝做王，彼時伊十六歲。
2KG|14|22||亞瑪謝王及伊的列祖同睏了後，亞撒利雅起以拉他，互伊猶原歸猶大國管轄。
2KG|14|23||猶大王約阿施的子亞瑪謝十五年，以色列王約阿施的子耶羅波安佇撒瑪利亞坐位，共做王四十一年。
2KG|14|24||伊行耶和華看做歹的事，無離開尼八的子耶羅波安互以色列犯罪的。
2KG|14|25||伊恢復以色列交界的地，對哈馬口到亞拉巴海，照耶和華──以色列的上帝託伊的奴僕迦特希弗人亞米太的子先知約拿所講的話。
2KG|14|26||因為耶和華看見以色列人真艱苦，無論受拘束的、自由的攏無啦，也無人幫助以色列。
2KG|14|27||耶和華未曾講欲擦消以色列的名佇天下，就託約阿施的子耶羅波安的手來救怹。
2KG|14|28||耶羅波安其餘的事，見伊所行的及伊的能力，伊怎樣交戰，怎樣復倒大馬色及哈馬就是前屬猶大的互怹閣歸以色列，豈無攏記佇以色列諸個王的記錄嗎？
2KG|14|29||耶羅波安及伊的列祖以色列諸個王同睏。伊的子撒迦利雅續接伊做王。
2KG|15|1||以色列王耶羅波安二十七年，猶大王亞瑪謝的子亞撒利雅坐位，
2KG|15|2||伊坐位的時十六歲，佇耶路撒冷做王共五十二年。伊的老母名叫耶可利雅，是耶路撒冷人。
2KG|15|3||伊行耶和華所看做好的事，照伊的老父亞瑪謝一切的所行；
2KG|15|4||總是山頭壇猶無廢去，百姓猶原獻祭燒香佇山頭壇。
2KG|15|5||耶和華就拍王，互伊癩[疒哥]，到伊死的日，伊就另外厝徛起。伊的子約坦管理家事，治理國民。
2KG|15|6||亞撒利雅其餘的事，見伊所行的豈無攏記佇猶大列王的記錄嗎？
2KG|15|7||亞撒利雅及伊的祖同睏，及伊的祖葬佇大衛的城。伊的子約坦續接伊做王。
2KG|15|8||猶大王亞撒利雅三十八年，耶羅波安的子撒迦利雅佇撒瑪利亞做以色列王六月日。
2KG|15|9||伊行耶和華看做歹的事，照伊的列祖所行的，無離開尼八的子耶羅波安的罪，就是互以色列犯罪的。
2KG|15|10||雅比的子沙龍背叛伊，佇百姓的面前拍伊，刣伊，篡伊的位。
2KG|15|11||撒迦利雅其餘的事攏記佇以色列諸個王的記錄。
2KG|15|12||這是前耶和華給耶戶講的話講：「你的子孫欲坐以色列的國位到四代。」此個話按呢應驗。
2KG|15|13||猶大王烏西雅三十九年，雅比的子沙龍坐位佇撒瑪利亞做王一月日。
2KG|15|14||迦底的子米拿現對得撒上去撒瑪利亞，拍雅比的子沙龍佇撒瑪利亞刣死伊，篡伊的位。
2KG|15|15||沙龍其餘的事及伊背叛的情形攏記佇以色列諸個王的記錄。
2KG|15|16||彼時米拿現拍提斐薩及見若佇怹中間的及伊的四境對得撒起，因為怹無給伊開城門，所以拍伊，也破開怹中間一切有娠孕的婦仁人。
2KG|15|17||猶大王亞撒利雅三十九年，迦底的子米拿現坐位，佇撒瑪利亞做以色列王共十年。
2KG|15|18||伊行耶和華所看做歹的事，一世人無離開尼八的子耶羅波安的罪，就是互以色列犯罪的。
2KG|15|19||亞述王普勒來攻擊此個土地。米拿現用銀一千他連得互普勒，愛伊幫助來堅固伊的國權。
2KG|15|20||米拿現對以色列一切的大好額人強派諸個銀，教逐人出銀五十舍客勒，送互亞述王。對按呢亞述王倒去，無踮彼所在。
2KG|15|21||米拿現其餘的事，見伊所行的豈無攏記佇以色列諸個王的記錄嗎？
2KG|15|22||米拿現及伊的列祖同睏。伊的子比加轄續接伊做王。
2KG|15|23||猶大王亞撒利雅五十年，米拿現的子比加轄佇撒瑪利亞做以色列王共二年。
2KG|15|24||伊行耶和華所看做歹的事，無離開尼八的子耶羅波安的罪，就是互以色列犯罪的。
2KG|15|25||伊的軍長、利瑪利的子比加背叛伊，佇撒瑪利亞王宮的衛所拍伊。亞珥歌伯及亞利耶及基列的人五十個及伊同謀；刣死伊，篡伊的位。
2KG|15|26||比加轄其餘的事，見伊所行的攏記佇以色列諸個王的記錄。
2KG|15|27||猶大王亞撒利雅五十二年，利瑪利的子比加佇撒瑪利亞坐位做以色列王共二十年。
2KG|15|28||伊行耶和華所看做歹的事，無離開尼八的子耶羅波安的罪，就是互以色列犯罪的。
2KG|15|29||以色列王比加的時，亞述王提革拉毗列色來取以雲、亞伯伯瑪迦、亞羅、基低斯、夏瑣、基列、加利利，及拿弗他利全地，攏掠怹到亞述。
2KG|15|30||烏西雅的子約坦二十年，以拉的子何細亞背叛利瑪利的子比加，拍來刣死伊，篡伊的位。
2KG|15|31||比加其餘的事，見伊所行的攏記佇以色列諸個王的記錄。
2KG|15|32||以色列王利瑪利的子比加第二年，猶大王烏西雅的子約坦坐位。
2KG|15|33||伊坐位的時二十五歲，佇耶路撒冷做王十六年。伊的老母名叫耶路沙，是撒督的查某子。
2KG|15|34||伊行耶和華所看做好的事，照伊的老父烏西雅一切所行的去行。
2KG|15|35||總是山頭壇猶無廢無，百姓猶原獻祭燒香佇山頭壇。約坦起耶和華殿頂面的門。
2KG|15|36||約坦其餘的事，見伊所行的豈無攏記佇猶大列王的記錄嗎？
2KG|15|37||彼時耶和華起頭差亞蘭王利汛及利瑪利的子比加去攻擊猶大。
2KG|15|38||約坦及伊的列祖同睏，及伊的列祖葬佇伊的祖大衛的城。伊的子亞哈斯續接伊做王。
2KG|16|1||利瑪利的子比加十七年，猶大王約坦的子亞哈斯坐位。
2KG|16|2||亞哈斯坐位的時二十歲，佇耶路撒冷做王十六年；無親像伊的祖大衛行耶和華──伊的上帝所看做好的事，
2KG|16|3||就是行以色列諸個王的路，閣互伊的子經過火，照耶和華對以色列人的面前趕出外邦人所行可惡的事，
2KG|16|4||閣佇山頭壇、佇山的頂面、佇逐欉青翠的樹腳獻祭燒香。
2KG|16|5||彼時亞蘭王利汛及以色列王利瑪利的子比加上來攻擊耶路撒冷，圍困亞哈斯，總是bē贏伊。
2KG|16|6||當時亞蘭王利汛收回以拉他互亞蘭，就趕猶大人出以拉他。亞蘭人就來以拉他，徛起遐，到今仔日。
2KG|16|7||亞哈斯差使者去見亞述王提革拉毗列色，講：「我是你的奴僕、你的子。今亞蘭王及以色列王攻擊我，求你上來救我脫離怹的手。」
2KG|16|8||亞哈斯將耶和華殿內及王宮府庫所有的金銀做禮物送互亞述王。
2KG|16|9||亞述王聽伊，亞述王就上去攻擊大馬色，取伊，掠伊的百姓到吉珥，刣死利汛。
2KG|16|10||亞哈斯王去大馬色欲迎接亞述王提革拉毗列色，佇大馬色看見一座壇，亞哈斯王將彼個壇的款式、規模、制度，寄互祭司烏利亞。
2KG|16|11||祭司烏利亞就起一座壇，照亞哈斯王對大馬色所寄來一切的圖，照按呢祭司烏利亞造伊，聽候亞哈斯王對大馬色來。
2KG|16|12||王對大馬色倒來，王看見壇，王近倚壇，獻祭佇彼頂面；
2KG|16|13||燒伊的燒祭，及素祭，閣灌奠，將謝恩祭的血灑佇壇裡，
2KG|16|14||閣將耶和華頭前的銅壇對殿的頭前，就是對伊的壇及耶和華殿的中間徙來下佇伊的壇的北勢。
2KG|16|15||亞哈斯王命令祭司烏利亞講：「早起時的燒祭、下昏時的素祭，王的燒祭、素祭，國內眾百姓的燒祭、素祭，及灌奠，攏著燒佇大壇的頂面。燒祭及祭祀的血也著灑佇此個壇頂，總是銅壇我欲做問的路用。」
2KG|16|16||祭司烏利亞就照亞哈斯王所命令的去行。
2KG|16|17||亞哈斯王剉斷許個座的墘，將盆對許個座徙落來，閣將銅海對載海的銅牛頂搬落來，下佇舖灰石的所在；
2KG|16|18||閣因為亞述王的緣故，將殿內為著安息日所起的廊及王對外面入來的廊，對耶和華的殿移徙。
2KG|16|19||亞哈斯其餘所行的事豈無攏記佇猶大列王的記錄嗎？
2KG|16|20||亞哈斯及伊的列祖同睏，及伊的列祖葬佇大衛的城。伊的子希西家續接伊做王。
2KG|17|1||猶大王亞哈斯十二年，以拉的子何細亞佇撒瑪利亞坐位做以色列王共九年。
2KG|17|2||伊行耶和華所看做歹的事，總是無親像伊以前的以色列諸個王。
2KG|17|3||亞述王撒縵以色上來攻擊伊，何細亞就降服伊，進貢伊。
2KG|17|4||亞述王知何細亞有計謀背叛，因為伊曾差使者去見埃及王梭，閣無進貢亞述王，親像以前年年的所做。所以亞述王關禁伊，縛伊佇監裡。
2KG|17|5||亞述王上來遍行彼個地，閣上來圍攻撒瑪利亞三年久。
2KG|17|6||何細亞第九年亞述王取撒瑪利亞，掠以色列人到亞述，安置怹佇哈臘及哈博佇歌散河邊的，及瑪代人許個城。
2KG|17|7||這是因為以色列人得罪耶和華──怹的上帝，就是導怹出埃及地、脫離埃及王法老的手的，怹去敬畏別個上帝，
2KG|17|8||趁耶和華佇以色列的頭前所趕出的外邦人及以色列列王所設的規例。
2KG|17|9||以色列人暗靜行不義的事，得罪耶和華──怹的上帝，佇怹許個城，對守更樓到堅固的城，起山頭壇；
2KG|17|10||佇逐個高山的頂面、逐欉青翠的樹腳，徛柱像及許個亞舍拉；
2KG|17|11||閣佇遐燒香佇逐個山頭壇，親像耶和華佇怹的頭前所趕出的外邦人的所行，閣行許個歹代來激耶和華的受氣；
2KG|17|12||閣服事偶像，就是耶和華所吩咐怹講呣通按呢做的。
2KG|17|13||總是耶和華託眾先知及先見者，對以色列及猶大做干證講：「著離開恁的歹所行，執守我的誡命律例，照我吩咐恁的列祖，及託我的奴僕眾先知所傳互恁完全的律法。」
2KG|17|14||總是怹呣聽，硬怹的頷頸，親像怹的列祖硬怹的頷頸，呣信服耶和華──怹的上帝的。
2KG|17|15||怹也棄拺伊的律例以及伊及怹的列祖所立的約，及對怹所干證的干證，趁虛假，來家己做虛假，學周圍的外邦人，許個人就是耶和華曾命令怹呣通學怹的所行的；
2KG|17|16||怹離開耶和華──怹的上帝一切的誡命，為本身鑄像就是二隻牛仔，做亞舍拉，敬拜天頂的萬象，服事巴力，
2KG|17|17||閣互怹的子查某子經過火，也用占卜，邪術賣家己，行耶和華所看做歹的事，激伊的受氣。
2KG|17|18||所以耶和華大受氣以色列人，趕怹離開伊的面前，獨獨剩猶大一支派若定。
2KG|17|19||猶大也無趁耶和華──怹的上帝的誡命，就是趁以色列所立的規例。
2KG|17|20||耶和華棄拺以色列的眾後裔，苦楚怹，將怹交佇搶掠怹的人的手，到尾趕出怹離開伊的面前，
2KG|17|21||因為拆以色列離開大衛的家；怹就設立尼八的子耶羅波安做王。耶羅波安迫以色列互怹無趁耶和華，互怹奸犯大罪。
2KG|17|22||以色列人行耶羅波安所犯一切的罪，無離開伊，
2KG|17|23||致到耶和華遷徙以色列離開伊的面前，照伊託伊的奴僕眾先知所講的。按呢，以色列受掠離開本地到亞述，到今仔日。
2KG|17|24||亞述王對巴比倫、古他、亞瓦、哈馬，及西法瓦音移徙人來撒瑪利亞，安置怹佇許個城，替以色列人；怹就得著撒瑪利亞，來徛起許個城。
2KG|17|25||怹起頭徛起佇遐的時，無敬畏耶和華，所以耶和華互獅入怹中間，咬死幾若人。
2KG|17|26||有人報亞述王講：「你所移徙安置佇撒瑪利亞許個城的列邦人，呣知彼所在的上帝的規例，所以伊互獅入來怹中間，咬死怹。」因為怹呣知彼所在的上帝的規例。」
2KG|17|27||亞述王就命令講：「對遐掠來的祭司通互怹一個倒去，互伊住遐徛起，用彼所在的上帝的規例教示怹。」
2KG|17|28||對按呢許個對撒瑪利亞所掠去的祭司一個倒來，徛起佇伯特利，教示怹著怎樣敬畏耶和華。
2KG|17|29||總是，逐邦國的人造怹家己的上帝，逐國的人佇怹所徛起許個城安置伊的像佇撒瑪利亞人前所造的山頭廟。
2KG|17|30||巴比倫人造疏割比訥；古他人造匿甲；哈馬人造亞示瑪；
2KG|17|31||亞瓦人造匿哈及他珥他；西法瓦音人用火燒子兒，獻互西法瓦音的上帝亞得米勒及亞拿米勒。
2KG|17|32||怹按呢敬畏耶和華，對眾人中設立人做山頭壇的祭司，替怹獻祭佇山頭廟。
2KG|17|33||怹敬畏耶和華，閣服事家己的上帝，對甚麼國徙來，就趁彼國的規例。
2KG|17|34||怹到今仔日猶久照前的風俗去行，無敬畏耶和華，無遵趁怹的律例、及怹的規例，也無照耶和華命令雅各後裔的律法誡命。（雅各，就是伊所稱做以色列的。）
2KG|17|35||耶和華曾及怹立約，吩咐怹講：「呣通敬畏別個上帝，呣通跪拜，呣通服事伊，呣通祭獻伊。
2KG|17|36||獨獨彼個用大權能及伸出的手骨導恁出埃及地的耶和華，恁著敬畏伊，跪拜伊，祭獻伊。
2KG|17|37||伊寫互恁的律例、禮儀、律法、誡命，恁應該永遠執守遵趁，呣通敬畏別個上帝。
2KG|17|38||我及恁所立的約恁呣通bē記得，也呣通敬畏別個上帝。
2KG|17|39||獨獨著敬畏耶和華──恁的上帝。伊欲救恁脫離恁一切對敵的手。」
2KG|17|40||總是怹呣聽趁，猶原照前的風俗去行。
2KG|17|41||按呢諸個列國也敬畏耶和華，也服事怹的偶像。怹的子怹的孫也攏是按呢，怹的祖公所行的，到今仔日怹也行伊。
2KG|18|1||當以色列王以拉的子何細亞三年，猶大王亞哈斯的子希西家坐位。
2KG|18|2||伊坐位的時二十五歲，佇耶路撒冷做王共二十九年。伊的老母名叫亞比，是撒迦利雅的查某子。
2KG|18|3||伊行耶和華所看做好的事，照伊的祖大衛一切所行的。
2KG|18|4||伊廢無山頭壇，毀壞柱像，剉亞舍拉，拍碎摩西所造的銅蛇，因為到彼時以色列人對伊燒香，叫伊做尼忽士但。
2KG|18|5||伊倚靠耶和華──以色列的上帝，佇伊以後猶大列王中無一個會比得伊，伊以前也無。
2KG|18|6||因為伊結聯佇耶和華，隨伊無離開，執守耶和華所命令摩西的誡命。
2KG|18|7||耶和華及伊佇啲，伊無論去叨落一盡亨通。伊背叛亞述王、無服事伊。
2KG|18|8||伊攻擊非利士人，直到迦薩，及伊的境界，對守更樓到堅固的城。
2KG|18|9||希西家王第四年，就是以色列王以拉的子何細亞第七年，亞述王撒縵以色上來攻擊撒瑪利亞圍困伊；
2KG|18|10||到第三年尾就取伊。希西家六年，以色列王何細亞九年，撒瑪利亞互伊取去。
2KG|18|11||亞述王掠以色列人到亞述，安置怹佇哈臘及哈博佇歌散河邊的，及瑪代人許個城；
2KG|18|12||因為怹呣聽趁耶和華──怹的上帝的話，違背伊的約，見耶和華的奴僕摩西所命令的，怹呣聽呣守伊。
2KG|18|13||希西家王十四年，亞述王西拿基立上來攻擊猶大一切堅固的城，取伊。
2KG|18|14||猶大王希西家差人去拉吉見亞述王，講：「我有罪啦，求你離開我；見你罰我的，我欲擔當。」對按呢亞述王派猶大王希西家銀三百他連得，金三十他連得。
2KG|18|15||希西家就將耶和華殿內及王宮府庫所有的銀攏互伊。
2KG|18|16||彼時，希西家剝耶和華殿門的金及猶大王希西家安佇柱裡許個金，互亞述王。
2KG|18|17||亞述王對拉吉差他珥探、拉伯撒利，及拉伯沙基導大隊兵去耶路撒冷，希西家王遐。怹上去到耶路撒冷，已經到，就來徛佇頂池的水溝邊，就是佇漂布師傅的田的大路。
2KG|18|18||怹喉叫王的時，就有管家的希勒家的子以利亞敬，及書記舍伯那及史官亞薩的子約亞，出來見怹。
2KG|18|19||拉伯沙基對怹講：「恁去給希西家講，亞述王、大王按呢講：『你所倚靠的是倚靠甚麼？
2KG|18|20||你講有計謀有氣力通交戰，這是空空的話若定。你到底倚靠是誰才背叛我啊？
2KG|18|21||看啊，你所倚靠的埃及是彼個(pit)破的蘆竹枴；人若倚伊，就會刺入伊的手。埃及王法老對一切倚靠伊的人也是按呢。
2KG|18|22||恁若給我講：阮倚靠耶和華──阮的上帝，此個耶和華豈呣是希西家曾廢伊的山頭壇及伊許個祭壇，也曾對猶大及耶路撒冷的人講：恁著佇耶路撒冷佇此個壇前敬拜的嗎？
2KG|18|23||今請你用準當互我的主亞述王，我互你二千隻馬，看你彼面會備辦人騎伊抑bē。
2KG|18|24||若bē，豈可會拍退我的主諸個第一細的奴僕中一個軍長？也竟然倚靠埃及愛得著戰車及馬兵啊？
2KG|18|25||今我上來攻擊毀滅此個地，豈無耶和華的意思嗎？耶和華吩咐我講：你上去攻擊毀滅此個地。』」
2KG|18|26||希勒家的子以利亞敬及舍伯那、約亞，對拉伯沙基講：「求你用亞蘭的話及你的奴僕講，因為阮會曉聽；呣通用猶大的話及阮講，互城頂的百姓耳孔聽見。」
2KG|18|27||拉伯沙基講：「我的主差我來，豈是對你的主及你講諸個話嗎？豈呣是對坐佇城頂的人講、互怹及恁平平食家己的糞、飲家己的尿嗎？」
2KG|18|28||拉伯沙基就徛啲，用猶大的話大聲叫講：「恁著聽亞述王、大王的話！
2KG|18|29||王按呢講：『恁呣通互希西家所騙；因為伊bē會救恁脫離王的手。
2KG|18|30||也莫得聽希西家教恁倚靠耶和華，講耶和華的確欲救咱，此個城的確無交佇亞述王的手。』
2KG|18|31||莫得聽希西家的話！因為亞述王按呢講：『恁著及我和好，出來投降我，逐人就通食家己的葡萄樹及無花果樹的果子，飲家己的井水。
2KG|18|32||聽候我導恁到一個地及恁本地無各樣，就是有五穀及新酒的地，有米糧及葡萄園的地，有橄欖油及蜜的地，互恁活啲無死。希西家引誘恁，講耶和華欲拯救咱；恁莫得聽伊的話。
2KG|18|33||列國的上帝豈有一個曾救伊的國脫離亞述王的手嗎？
2KG|18|34||哈瑪及亞珥拔的上帝佇叨落啊？西法瓦音、希拿、以瓦的上帝佇叨落啊？怹豈曾救撒瑪利亞脫離我的手嗎？
2KG|18|35||諸個國的上帝有是誰曾救家己的國脫離我的手啊？莫卻耶和華豈會救耶路撒冷脫離我的手啊？』」
2KG|18|36||百姓靜靜，也無應一句，因為王曾吩咐講：「莫得應伊。」
2KG|18|37||彼時，希勒家的子管家的以利亞敬及書記舍伯那，及史官亞薩的子約亞，攏拆裂衫，來到希西家遐，將拉伯沙基的話給伊講。
2KG|19|1||希西家王聽見，就拆裂伊的衫，穿麻布，入耶和華的殿；
2KG|19|2||差管家的以利亞敬及書記舍伯那，及祭司中的老輩者，攏穿麻布，去見亞摩斯的子先知以賽亞，
2KG|19|3||對伊講：「希西家按呢講：『今仔日是患難、責罰、凌辱的日，是親像子欲出世，也無力通生出。
2KG|19|4||豈採耶和華──你的上帝聽見拉伯沙基的話，就是伊的主亞述王差伊來侮慢永活上帝的話，豈採耶和華──你的上帝為著聽見諸個話，就欲責備伊。所以求你為著猶剩的百姓出聲祈禱。』」
2KG|19|5||希西家王的人臣就去見以賽亞。
2KG|19|6||以賽亞對怹講：「著按呢對恁的主講，耶和華按呢講：『你聽見亞述王的奴僕褻瀆我的話，呣免驚怹。
2KG|19|7||看啊！我欲用一個神入伊的心，伊欲聽見風聲就倒轉去本所在。我欲互伊佇本所在倒佇刀下。』」
2KG|19|8||拉伯沙基倒去，抵著亞述王啲拍立拿，因為伊有聽見亞述王離開拉吉。
2KG|19|9||王聽見講：「古實王特哈加出來欲及你交戰。」就差使者去見希西家，吩咐怹講：
2KG|19|10||「著給猶大王希西家按呢講：『你所倚靠你的上帝講，耶路撒冷的確無交佇亞述王的手，你莫得互伊欺騙。
2KG|19|11||看啊，你總有聽見亞述諸個王對列國所行的，是一盡滅伊，總無你猶會得著救嗎？
2KG|19|12||阮的列祖所毀滅的，就是歌散、哈蘭、利色，及屬提拉撒的伊甸人，諸個國的上帝豈曾救怹嗎？
2KG|19|13||哈瑪的王、亞珥拔的王、西法瓦音城的王、希拿，及以瓦的王攏佇叨落？』」
2KG|19|14||希西家對使者的手接著批，讀伊，希西家就上去耶和華的殿，將批排佇耶和華的面前。
2KG|19|15||希西家佇耶和華的面前祈禱講：「坐佇𠼻𡀔兵的中間，耶和華──以色列的上帝啊，獨獨你做天下萬國的上帝，你曾創造天地。
2KG|19|16||耶和華啊，求你俯耳孔來聽！耶和華啊！求你開目睭來看！著聽西拿基立的話，是差使者來侮慢永活的上帝的。
2KG|19|17||耶和華啊，亞述諸個王果然互列國及怹的地變做拋荒，
2KG|19|18||也將怹的上帝㧒佇火裡；因為怹呣是上帝，是人的手所造的，柴的，石的，怹就剿滅伊。
2KG|19|19||耶和華──阮的上帝啊，今我求你救阮脫離伊的手，互天下萬國攏知獨獨你耶和華是上帝！」
2KG|19|20||亞摩斯的子以賽亞就差人去見希西家，講：「耶和華──以色列的上帝按呢講：『你既然因為亞述王西拿基立的緣故祈求我，我有聽見。』
2KG|19|21||今論到伊耶和華有按呢講：錫安的在室女藐視你，恥笑你；耶路撒冷的查某囝仔對你搖頭。
2KG|19|22||你凌辱侮慢是誰啊？出大聲，目睭赫高高攻擊是誰啊？就是攻擊以色列的聖者！
2KG|19|23||你差你的使者侮慢主，講：我導多多戰車上到山尖，到黎巴嫩極深的所在；我欲剉彼塊高大的柏香柴及上好的松樹；我欲到伊極遠歇睏的所在，及伊肥地的樹林。
2KG|19|24||我有開井飲外邦的水；我用腳掌踏埃及一切的河互伊乾去。
2KG|19|25||耶和華講，你豈未曾聽見？我佇源起頭所做，佇古早所定著的嗎？今我成伊，是互你毀壞堅固的城，變做瓦片坯。
2KG|19|26||所以其中徛起的百姓氣力真少，驚惶見誚。怹親像曠野的草，青翠的菜，親像厝頂的草，親像猶未大欉就枯焦的稻仔。
2KG|19|27||你坐落去，你出去，你入來，你的大受氣我，我攏知。
2KG|19|28||因為你大受氣我，閣因為你驕傲的話𥦁到我的耳孔，我就欲用我的鈎，鈎你的鼻，用我的馬咬韁掛佇你的嘴，互你對原路倒去。
2KG|19|29||「希西家啊，此個互你做兆頭：今年恁欲食家己發的物，明年欲食對彼個所出的；到第三年，恁著種作收割，栽種葡萄園，來食伊的果子。
2KG|19|30||猶大家脫離患難所剩的百姓，欲猶原下面釘根，頂面結果子。
2KG|19|31||因為欲有剩的百姓對耶路撒冷出來；欲有逃走的人對錫安山來。耶和華的熱心欲成此個事。
2KG|19|32||「所以，耶和華論亞述王講：『伊的確bē到此個城，也bē佇遮射箭，bē會夯盾牌到城前，也bē起土堆來攻擊伊。
2KG|19|33||伊對彼條路來，欲對彼條路倒去，bē會來到此個城。這是耶和華講的。
2KG|19|34||因為我為著家己的緣故，閣為著我的奴僕大衛的緣故，欲保護此個城來拯救伊。』」
2KG|19|35||彼暝，耶和華的使者出去，佇亞述營中拍死十八萬五千人。到天光早起來的時，看啊，攏是死的身屍。
2KG|19|36||亞述王西拿基立就離開倒去，踮佇尼尼微。
2KG|19|37||佇伊的上帝尼斯洛的廟敬拜的時，伊的子亞得米勒及沙利色用刀刣伊，怹就走到亞拉臘的地。伊的子以撒哈頓續接伊做王。
2KG|20|1||許個日的中間，希西家破病得欲死。亞摩斯的子先知以賽亞去見伊，對伊講：「耶和華按呢講：『你著設法你的家事，因為你得欲死，bē活。』」
2KG|20|2||伊就越轉面向壁，祈禱耶和華講：
2KG|20|3||「耶和華啊，求你記念我佇你的面前怎樣存完全的心，照誠實來行，閣做你所看做好的。」希西家就大聲啼哭。
2KG|20|4||以賽亞出去，猶未到中院，耶和華的話就臨到伊，講：
2KG|20|5||「你越倒轉給我的百姓的人君希西家講：你的祖大衛的上帝──耶和華按呢講：『我已經聽見你的祈禱，看見你的目屎，看啊！我欲醫好你；到第三日，你欲上去耶和華的殿。
2KG|20|6||我欲加添你的歲壽十五年，閣我欲救你及此個城脫離亞述王的手。我為著家己的緣故，閣為著我的奴僕大衛的緣故，欲保護此個城。』」
2KG|20|7||以賽亞講：「著提一塊無花果餅來。」怹就提來，貼佇[疒粒]仔，王就好。
2KG|20|8||希西家問以賽亞講：「耶和華欲醫好我，到第三日，我欲上去耶和華的殿，有甚麼兆頭？」
2KG|20|9||以賽亞講：「耶和華欲成伊所講的。這是耶和華欲互你的兆頭：你欲日影進前十度？抑是退後十度啊？」
2KG|20|10||希西家應講：「日影進前十度是卡快，無啦，著日影退後十度。」
2KG|20|11||先知以賽亞求叫耶和華，伊就互亞哈斯的日晷進前的日影，退後十度。
2KG|20|12||當時，巴比倫王巴拉但的子比羅達巴拉但聽見希西家破病，就送批信及禮物互希西家。
2KG|20|13||希西家聽使者的話，就將伊囥寶物的厝、金銀、香料、貴氣的油，及伊的軍藏局，及府庫內一切所有的，攏互怹看。伊的家中及伊全國的內面，希西家無一項無互怹看。
2KG|20|14||對按呢先知以賽亞來見希西家王，問伊講：「諸個人講甚麼？怹對叨落來見你？」希西家講：「怹對遠遠的所在就是對巴比倫來。」
2KG|20|15||以賽亞講：「怹佇你的家有看見甚麼？」希西家應講：「凡若我家中所有的怹攏有看見，我的財寶的中間無一項無互怹看見。」
2KG|20|16||以賽亞對希西家講：「你著聽耶和華的話，
2KG|20|17||看啊，日子欲到，凡若你家內所有的及你的列祖積聚到現今的，攏欲受搶到巴比倫，無留一項。這是耶和華講的。
2KG|20|18||閣對你本身所生的子孫，其中有的欲受掠去佇巴比倫的王宮當太監。」
2KG|20|19||希西家對以賽亞講：「你所傳耶和華的話是好！閣講，我猶佇啲的日若有太平堅固，豈呣是好？」
2KG|20|20||希西家其餘的事及伊的能力，伊怎樣掘池、開溝、引水入城，豈無攏記佇猶大列王的記錄嗎？
2KG|20|21||希西家及伊的列祖同睏。伊的子瑪拿西續接伊做王。
2KG|21|1||瑪拿西坐位的時十二歲，佇耶路撒冷做王共五十五年。伊的老母名叫協西巴。
2KG|21|2||伊行耶和華所看做歹的事，學外邦人所行可惡的事，就是耶和華佇以色列的面前所趕出的。
2KG|21|3||因為伊的老父希西家所毀的山頭壇，伊閣起伊，閣為巴力起壇，做亞舍拉，照以色列王亞哈的所做，閣敬拜天頂的萬象來服事伊；
2KG|21|4||佇耶和華的殿內起幾若個壇。耶和華曾指此個殿講：「我欲安置我的名佇耶路撒冷。」
2KG|21|5||伊佇耶和華的殿二個院內為著天頂的萬象起壇，
2KG|21|6||閣互伊的子經過火，閣有看兆頭，用法術，用跳童者，請師公，行多多耶和華所看做歹的事，來激伊的受氣；
2KG|21|7||閣佇殿內祀伊所造亞舍拉雕刻的像。此間殿就是耶和華曾對大衛及伊的子所羅門指伊來講：「此間殿及耶路撒冷，就是我佇以色列眾支派中所揀的，我欲安置我的名佇遐，到永遠。
2KG|21|8||以色列人若執守來行我一切所命令怹的，照我的奴僕摩西所命令怹一切的律法，我就無閣互怹的腳移徙離開我所賞賜怹列祖的地。」
2KG|21|9||總是怹無聽趁。瑪拿西引誘怹行歹，比耶和華佇以色列人的面前所滅的列國閣卡傷重。
2KG|21|10||耶和華託伊的奴僕，許個先知講：
2KG|21|11||「因為猶大王瑪拿西行諸個可惡的事比伊以前的亞摩利人所行的閣卡歹，閣用伊的偶像互猶大人陷落罪；
2KG|21|12||所以耶和華──以色列的上帝按呢講：看啊！我欲降災禍佇耶路撒冷及猶大，互一切聽見的人二個耳孔欲抖起來。
2KG|21|13||我欲用量撒瑪利亞的繩線及亞哈的家的墜繩牽佇耶路撒冷的頂面，欲拭耶路撒冷，親像人拭盤，拭了就反仆。
2KG|21|14||我欲放離我的產業所剩的，將怹交佇對敵的手，怹欲成做怹一切的對敵所掠所搶的；
2KG|21|15||因為怹對恁的列祖出埃及的日，也到今仔日，常常行我所看做歹的事，激我受氣。」
2KG|21|16||瑪拿西互猶大人犯罪，行耶和華所看做歹的事，伊此個罪以外，閣流多多無罪的人的血，滿耶路撒冷，對此角到彼角。
2KG|21|17||瑪拿西其餘的事，見伊所行的及伊所犯的罪豈無攏記佇猶大列王的記錄嗎？
2KG|21|18||瑪拿西及伊的列祖同睏，埋葬佇伊家己宮內的園就是烏撒的園；伊的子亞們續接伊做王。
2KG|21|19||亞們坐位的時二十二歲，佇耶路撒冷做王歷過二年。伊的老母名叫米舒利密，是約提巴人哈魯斯的查某子。
2KG|21|20||伊行耶和華所看做歹的事，親像伊的老父瑪拿西所做的；
2KG|21|21||行伊的老父一切所行的路，服事伊的老父所服事許個偶像，
2KG|21|22||棄拺耶和華──伊的列祖的上帝，無行耶和華的道路。
2KG|21|23||亞們的人臣背叛伊，刣死王佇王宮內。
2KG|21|24||總是國民刣死許個背叛亞們王的人，國民就設立伊的子約西亞續接伊做王。
2KG|21|25||亞們其餘所行的事豈無記佇猶大列王的記錄嗎？
2KG|21|26||埋葬佇家己的墓佇烏撒的園。伊的子約西亞續接伊做王。
2KG|22|1||約西亞坐位的時八歲，佇耶路撒冷做王共三十一年。伊的老母名叫耶底大，是波斯加人亞大雅的查某子。
2KG|22|2||伊行耶和華所看做好的事，行伊的祖大衛一切的路，無偏左右。
2KG|22|3||約西亞十八年，王差米書蘭的孫、亞薩利的子──書記沙番到耶和華的殿，吩咐伊講：
2KG|22|4||「你上去見祭司頭希勒家，教伊算許個帶入耶和華殿的銀，就是管門者對百姓所收的，
2KG|22|5||互怹交互做工人，就是管理耶和華殿的，互怹轉交耶和華殿內做工的人，通修理殿破壞的所在，
2KG|22|6||就是轉交木匠，起造的，及土匠，閣買柴料，及過拍的石，來修理殿，
2KG|22|7||總是交過怹的手的銀，無及怹算，因為怹做代誌誠實。」
2KG|22|8||祭司頭希勒家給書記沙番講：「我佇耶和華殿內偶然得著律法的冊。」希勒家將冊交互沙番，沙番就讀伊。
2KG|22|9||書記沙番到王遐，回覆王講：「你的奴僕已經將所得著佇殿內的銀傾出來，交互辦理耶和華殿的做工人。」
2KG|22|10||書記沙番閣給王講：「祭司希勒家有提一本冊互我。」沙番就佇王的面前讀伊。
2KG|22|11||王聽見律法冊的話，就拆裂伊的衫，
2KG|22|12||王吩咐祭司希勒家及沙番的子亞希甘、米該亞之子亞革波、書記沙番及王的近臣亞撒雅，講：
2KG|22|13||「恁去為我、為百姓、為猶大眾人，將所拾著此本冊的話問耶和華；因為耶和華大受氣咱，是因為咱的列祖無聽趁此個冊的話，無照一切所記載論咱的來行。」
2KG|22|14||對按呢，祭司希勒家及亞希甘、亞革波、沙番、亞撒雅攏去見女先知戶勒大。伊是哈珥哈斯的孫、特瓦的子；管理禮服彼個沙龍的某。伊踮佇耶路撒冷第二區。怹及伊講。
2KG|22|15||伊給怹講：「耶和華──以色列的上帝按呢講：『恁去回覆彼個差恁來見我的人講，
2KG|22|16||耶和華按呢講：看啊我欲降災禍佇此所在及佇遮徛起的百姓，就是猶大王所讀彼本冊的話。
2KG|22|17||因為怹棄拺我，燒香佇別個上帝，用怹的手所做的激我的受氣，所以我受氣此所在，親像火𤏸無息，』
2KG|22|18||總是，差恁來問耶和華的猶大王，恁著按呢給伊講：『耶和華──以色列的上帝按呢講：論到你所聽見的話，
2KG|22|19||就是聽見我攻擊此所在及徛起佇遮的百姓所講、欲互伊拋荒受咒詛，你的心就軟，你家己謙卑佇耶和華的面前，閣拆裂你的衫，佇我的面前啼哭，我也有聽見，這是耶和華講的。
2KG|22|20||所以我欲互你歸你的列祖，你欲平安歸墓；我所欲降落佇此所在一切的災禍，你的目睭的確bē看見。』」怹就倒轉去回覆王。
2KG|23|1||王差人聚集猶大及耶路撒冷的眾長老。
2KG|23|2||王就上去耶和華的殿，猶大眾人及徛起耶路撒冷的百姓，及祭司、先知，及眾百姓，無論大細，攏及伊去；王就將耶和華殿內偶然得著約的冊一切的話讀互怹聽。
2KG|23|3||王徛佇柱邊，佇耶和華的面前立約，欲盡心盡性順趁耶和華，守伊的誡命、及干證的話、及律例，來成此本冊所記立約的話。百姓攏承認此個約。
2KG|23|4||王命令祭司頭希勒家及第二級的祭司，及顧門的官，將為著巴力及亞舍拉，及天頂的萬象所造許個器具，搬出耶和華的殿，燒伊佇耶路撒冷外汲淪溪邊的田，帶伊的火灰到伯特利。
2KG|23|5||前猶大列王所設立拜偶像的祭司，佇猶大許個城及耶路撒冷四圍的山頭壇燒香的，今王攏lut伊，也lut許個燒香佇巴力及日、月、行星，以及天頂的萬象的；
2KG|23|6||伊閣帶亞舍拉出耶和華的殿去耶路撒冷外，到汲淪溪佇汲淪溪燒伊，搥伊做粉，用彼個粉撒佇百姓的墓；
2KG|23|7||閣毀耶和華殿內孌童的厝，就是婦女為著亞舍拉織布棚的所在。
2KG|23|8||閣對猶大許個城帶許個祭司出去，拍垃墋祭司燒香的山頭壇，對迦巴到別是巴，也拆毀許個門的山頭壇，就是佇管城的約書亞的門前，就是人入城門的倒旁。
2KG|23|9||總是山頭壇的祭司佇耶路撒冷無上耶和華的壇，只有佇怹兄弟中食無酵餅。
2KG|23|10||伊閣拍垃墋佇便欣嫩的陀斐特，免得人佇遐互怹的子查某子經過火來獻互摩洛；
2KG|23|11||閣除去猶大列王獻互日頭許個馬，佇入耶和華殿的所在，佇太監拿單米勒倚近兩廊的厝，閣用火燒日頭許個車。
2KG|23|12||猶大列王佇亞哈斯的樓頂的厝蓋所起的祭壇及瑪拿西佇耶和華殿二個院中所起的壇，王攏毀壞伊，對彼所在遷徙伊，傾伊的粉佇汲淪溪。
2KG|23|13||從前以色列王所羅門佇耶路撒冷的頭前、佇邪僻山的正旁所起的山頭壇服事西頓人可惡的亞斯他錄、摩押人可惡的基抹、亞捫人可惡的米勒公的，王攏拍垃墋伊，
2KG|23|14||閣毀壞許個柱像，剉許個亞舍拉，將人的骨頭充滿許個所在。
2KG|23|15||佇伯特利的壇，以及尼八的子耶羅波安互以色列犯罪的所起的山頭廟，今約西亞毀彼個壇及山頭廟，閣燒伊的山頭廟，搥伊成粉，續燒彼個亞舍拉。
2KG|23|16||約西亞越轉身看見山裡許個墓，就差人去提墓內的骨頭，燒佇壇頂，來拍垃墋伊，照耶和華所講，就是前宣傳諸個代誌上帝的奴僕所宣傳的。
2KG|23|17||約西亞講：「我所看見的石碑是甚麼？」彼個城的人給伊講：「前有上帝的奴僕對猶大來，代先講你現今所做的事來攻擊伯特利的壇的，此個是伊的墓。」
2KG|23|18||伊講：「莫得插伊！人呣通遷徙伊的骨頭。」怹就無動著伊的骨頭，也無動著對撒瑪利亞來彼個先知的骨頭。
2KG|23|19||撒瑪利亞許個城內山頭的厝就是前以色列諸個王所起，來激耶和華的受氣的，今約西亞毀伊，照伊所行佇伯特利的來行佇怹；
2KG|23|20||閣刣死彼所在山頭廟的祭司佇壇頂，也燒人的骨頭佇壇頂，才倒去耶路撒冷。
2KG|23|21||王命令眾百姓講：「著守pôaⁿ過節來服事耶和華──恁的上帝，照此個約的冊所記的。」
2KG|23|22||對士師治理以色列的時及以色列列王、猶大列王的時，實在未有守親像此號的pôaⁿ過節；
2KG|23|23||只有約西亞王十八年佇耶路撒冷守此個pôaⁿ過節服事耶和華。
2KG|23|24||猶大地及耶路撒冷所有跳童的、做師公的，及家內的偶像及神佛，及一切可惡的物，約西亞攏除伊，來成律法的話，是記佇祭司希勒家佇耶和華的殿所得著的冊所記的。
2KG|23|25||佇約西亞以前無有王親像伊盡心、盡性、盡力歸向耶和華，照摩西一切的律法；佇伊以後也無出一個王親像伊。
2KG|23|26||總是，耶和華無息伊猛烈的大受氣就是伊對猶大發出的受氣，是因為瑪拿西所激著伊受氣許個事。
2KG|23|27||耶和華講：「我欲遷徙猶大離開我的面前，親像遷徙以色列一樣；我欲棄拺我所揀此個城──就是耶路撒冷及此間殿就是我指伊來講我的名欲佇遐的。」
2KG|23|28||約西亞其餘的事，見伊所行的豈無攏記佇猶大列王的記錄嗎？
2KG|23|29||約西亞的年間，埃及王法老尼哥上伯拉河攻擊亞述王；約西亞去抵當伊。埃及王抵著約西亞佇米吉多就刣伊。
2KG|23|30||伊的人臣用車載伊的身屍對米吉多帶伊到耶路撒冷，埋葬佇伊本身的墓。國民將約西亞的子約哈斯用油抹伊設立伊做王，續接伊的老父。
2KG|23|31||約哈斯坐位的時二十三歲，佇耶路撒冷做王三月日。伊的老母名哈慕她，是立拿人耶利米的查某子。
2KG|23|32||伊行耶和華所看做歹的事，照伊的列祖一切所行的。
2KG|23|33||法老尼哥關禁伊佇哈馬地的利比拉，互伊無做王佇耶路撒冷，閣互彼國進貢銀一百他連得，金一他連得。
2KG|23|34||法老尼哥設立約西亞的子以利亞敬續接伊的老父約西亞做王，給伊改名叫約雅敬，也帶約哈斯到埃及，伊就死佇遐。
2KG|23|35||約雅敬用銀及金互法老，照法老的命令對彼地方收銀來互伊，強抽彼地方百姓的金銀，逐人照所派定著的，來互法老尼哥。
2KG|23|36||約雅敬坐位的時二十五歲，佇耶路撒冷做王共十一年。伊的老母名叫西布大，是魯瑪人毗大雅的查某子。
2KG|23|37||約雅敬行耶和華所看做歹的事，照伊的列祖一切所行的。
2KG|24|1||約雅敬的年間，巴比倫王尼布甲尼撒上來；約雅敬服事伊三年，後來反轉背逆伊。
2KG|24|2||耶和華差迦勒底的軍隊、亞蘭的軍隊、摩押的軍隊，及亞捫的軍隊來攻擊伊，閣差怹攻擊猶大欲滅伊，照耶和華託伊的奴僕諸個先知所講的。
2KG|24|3||此個事臨到猶大，實在是對耶和華的命令欲遷徙伊，離開伊的面前，這攏是因為瑪拿西的罪照伊一切所行的；
2KG|24|4||也為著伊留無罪的人的血，因為伊用無罪的人的血充滿耶路撒冷；此個罪耶和華呣肯赦免。
2KG|24|5||約雅敬其餘的事，見伊所行的豈無攏記佇猶大列王的記錄嗎？
2KG|24|6||約雅敬及伊的列祖同睏。伊的子約雅斤續接伊做王。
2KG|24|7||埃及王無閣對伊的地出來；因為巴比倫有王取見屬埃及王的地，對埃及小河到伯拉河。
2KG|24|8||約雅斤坐位的時十八歲，佇耶路撒冷做王三月日。伊的老母名叫尼護施她，是耶路撒冷人以利拿單的查某子。
2KG|24|9||約雅斤行耶和華所看做歹的事，照伊的老父一切所行。
2KG|24|10||彼時，巴比倫王尼布甲尼撒的人臣上來耶路撒冷，圍困彼個城。
2KG|24|11||當伊的人臣圍困城的時，巴比倫王尼布甲尼撒就來。
2KG|24|12||猶大王約雅斤出城到巴比倫王遐，伊及伊的老母、及伊的人臣、首領、太監攏去，巴比倫王掠伊。佇伊做王第八年。
2KG|24|13||閣將耶和華殿內的寶物及王宮的寶物攏對遐提去，將以色列王所羅門所造耶和華殿內的金器攏拍破，照耶和華所講的話；
2KG|24|14||閣將耶路撒冷的眾百姓及眾首領，以及所有大權能的勇士，共一萬人，連一切的工匠、鐵匠攏掠去；除國內極喪鄉的人以外，無剩一個；
2KG|24|15||也帶約雅斤到巴比倫、及太后、后妃、太監及國內的大官，攏掠伊對耶路撒冷到巴比倫；
2KG|24|16||閣將一切的勇士七千人及工匠、鐵匠一千人，攏是勇壯會上陣的，巴比倫王攏掠伊到巴比倫。
2KG|24|17||巴比倫王設立約雅斤的叔瑪探雅做王續接伊，換伊的名叫西底家。
2KG|24|18||西底家坐位的時二十一歲，佇耶路撒冷做王十一年。伊的老母名哈慕她，是立拿人耶利米的查某子。
2KG|24|19||伊行耶和華所看做歹的事，照約雅敬一切所行的。
2KG|24|20||耶路撒冷及猶大抵著諸個事，是因為耶和華發出受氣欲對伊的面前趕出怹。
2KG|25|1||西底家背叛巴比倫王。當伊坐位第九年十月初十，巴比倫王尼布甲尼撒導伊全軍來攻擊耶路撒冷，佇城的對面紮營，閣佇四圍築土堆攻擊城。
2KG|25|2||對按呢城受圍困，直到西底家王十一年。
2KG|25|3||四月初九日，城內飢荒真傷重，致到彼所在的百姓攏無米糧。
2KG|25|4||城受攻破，一切的兵丁透暝對倚近王的園二個城牆中的門彼條路逃走。迦勒底人抵抵佇四圍攻擊城，王就對亞拉巴的路逃走。
2KG|25|5||迦勒底的軍兵追趇王，佇耶利哥的平洋追著伊；伊的全軍攏離開伊四散。
2KG|25|6||怹掠著王，帶到利比拉巴比倫王遐，就審判伊。
2KG|25|7||佇西底家的目睭前刣死西底家許個子，閣挖西底家二蕊目睭，用鐵鍊鍊伊，帶伊到巴比倫。
2KG|25|8||巴比倫王尼布甲尼撒王十九年五月初七日，跟隨巴比倫王的侍衛長尼布撒拉旦到耶路撒冷，
2KG|25|9||用火燒耶和華的殿及王宮，閣用火燒耶路撒冷一切的厝，就是富貴家的厝。
2KG|25|10||跟隨侍衛長迦勒底的全軍就拆毀耶路撒冷四圍的城牆。
2KG|25|11||彼時侍衛長尼布撒拉旦將留佇城內所剩的百姓，及許個投降巴比倫王的，以及眾人中所剩的，攏掠去。
2KG|25|12||獨獨侍衛長留第一喪鄉的，互怹治理葡萄園，及種作。
2KG|25|13||耶和華殿內的銅柱，及耶和華殿內的盆座以及銅海，迦勒底人攏拍破，將許個銅運到巴比倫，
2KG|25|14||閣帶去鼎、托仔、剪刀、碗，及所用一切的銅器，
2KG|25|15||火爐、盤，一切金器的金銀器的銀，侍衛長攏帶去。
2KG|25|16||閣帶所羅門王為耶和華的殿所創二支柱、一個銅海，及許個座，諸個器具的銅bē會秤伊的輕重。
2KG|25|17||此支柱高十八肘，伊的頂面有銅的柱枓，柱枓高三肘；柱枓的周圍有網仔及石榴，攏是銅做的。第二支柱，像一款，也有網仔。
2KG|25|18||侍衛長掠祭司頭西萊雅、及第二級的祭司西番亞，及三個顧門者，
2KG|25|19||閣對城內掠一個管兵的官，及佇城內所抵著常常見王的面的五人及軍長的書記點算百姓的，以及城中所抵著的國民六十人。
2KG|25|20||侍衛長尼布撒拉旦將諸個人帶到利比拉巴比倫王遐。
2KG|25|21||巴比倫王拍怹佇哈馬地的利比拉刣死怹。按呢，猶大的百姓受掠離開本地。
2KG|25|22||論到猶大國剩的百姓，就是巴比倫王尼布甲尼撒所留的，王設立沙番的孫、亞希甘的子基大利管轄怹。
2KG|25|23||眾軍長及屬怹的人聽見巴比倫王設立基大利管轄怹，對按呢尼探雅的子以實瑪利、加利亞的子約哈難、尼陀法的人單戶蔑的子西萊雅、瑪迦人的子雅撒尼亞，及屬怹的人攏到米斯巴見基大利。
2KG|25|24||基大利對怹及屬怹的人咒誓講：「恁莫得驚迦勒底的人臣，做恁踮此所在服事巴比倫王，就通得著福氣。」
2KG|25|25||七月間，王親以利沙瑪的孫、尼探雅的子以實瑪利帶十人及伊來，拍死基大利以及及伊佇米斯巴的猶大人及迦勒底人。
2KG|25|26||對按呢眾百姓，無論大細，及許個軍長；攏起來去埃及，因為驚迦勒底人的緣故。
2KG|25|27||猶大王約雅斤受掠了後第三十七年，巴比倫王以未米羅達元年十二月二十七日，舉起猶大王約雅斤，放伊出監；
2KG|25|28||亦用好話安慰伊，互伊的位卡高其餘諸個王的位，就是及伊同佇巴比倫的。
2KG|25|29||褪去伊監內所穿的衫。一世人及巴比倫王相及食。
2KG|25|30||巴比倫王賞賜伊所欠用的食物，日日互伊一份，一世人攏是按呢。
1CH|1|1||亞當、設、以挪士、
1CH|1|2||該南、瑪勒列、雅列、
1CH|1|3||以諾、瑪土撒拉、拉麥、
1CH|1|4||挪亞、閃、含、雅弗。
1CH|1|5||雅弗的子歌蔑、瑪各、瑪代、雅完、土巴、米設、提拉。
1CH|1|6||歌蔑的子亞實基拿、低法、陀迦瑪。
1CH|1|7||雅完的子以利沙、搭四、基提、羅單。
1CH|1|8||含的子古實、麥西音、弗、迦南。
1CH|1|9||古實的子西巴、哈腓拉、撒弗他、拉瑪、撒弗提迦。拉瑪的子示巴、底但。
1CH|1|10||古實生寧錄；伊做世上英雄的起頭。
1CH|1|11||麥西音生路亭音、亞拿米音、利哈比音，拿弗土希音、
1CH|1|12||帕斯魯細音、迦斯路希音，（對怹出非利士人）、迦斐託音。
1CH|1|13||迦南生大子西頓，及赫，
1CH|1|14||以及耶布斯、亞摩利、革迦撒、
1CH|1|15||希未、亞基、西尼、
1CH|1|16||亞瓦底、洗瑪利、哈馬諸個族。
1CH|1|17||閃的子以攔、亞述、亞法撒、路德、亞蘭、烏斯、戶勒、基帖、米設。
1CH|1|18||亞法撒生沙拉；沙拉生希伯。
1CH|1|19||希伯生二個子：一個名叫法勒，因為佇伊彼時地上就分界；法勒的小弟名叫約坍。
1CH|1|20||約坍生亞摩答、沙列、哈薩瑪非、耶拉、
1CH|1|21||哈多蘭、烏薩、德拉、
1CH|1|22||以巴錄、亞比瑪利、示巴、
1CH|1|23||阿斐、哈腓拉、約巴。諸個攏是約坍的子。
1CH|1|24||閃、亞法撒、
1CH|1|25||沙拉、希伯、法勒、拉吳、
1CH|1|26||西鹿、拿福、他拉、
1CH|1|27||亞伯蘭，亞伯蘭就是亞伯拉罕。
1CH|1|28||亞伯拉罕的子以撒、以實瑪利。
1CH|1|29||怹的世系記佇下底：以實瑪利的大子尼拜約，閣有基達、押德別、米比衫、
1CH|1|30||米施瑪、度瑪、瑪撒、哈達、提瑪、
1CH|1|31||伊突、拿非施、基底瑪。諸個攏是以實瑪利的子。
1CH|1|32||亞伯拉罕的細姨基土拉所生的子，就是心蘭、約珊、米但、米甸、伊施巴、書亞。約珊的子示巴、底但。
1CH|1|33||米甸的子以法、以弗、哈諾、亞比大、以勒大。諸個攏是基土拉的子孫。
1CH|1|34||亞伯拉罕生以撒；以撒的子以掃及以色列。
1CH|1|35||以掃的子以利法、流珥、耶烏施、雅蘭、可拉。
1CH|1|36||以利法的子提幔、阿抹、洗玻、迦坦、基納斯、亭納、亞瑪力。
1CH|1|37||流珥的子拿哈、謝拉、拉瑪、米撒。
1CH|1|38||西珥的子羅坍、朔巴、祭便、亞拿、底順、以察、底珊。
1CH|1|39||羅坍的子何利、荷幔；羅坍的姊妹是亭納。
1CH|1|40||朔巴的子亞勒文、瑪拿轄、以巴錄、示非、阿南。祭便的子亞雅、亞拿。
1CH|1|41||亞拿的子底順。底順的子哈默蘭、伊是班、益蘭、基蘭。
1CH|1|42||以察的子辟罕、撒番、亞干。底珊的子烏斯、亞蘭。
1CH|1|43||當以色列人未有君王治理的代先，佇以東地做王來治理的記佇下底：比珥的子比拉，伊的京城名叫亭哈巴。
1CH|1|44||比拉死了，波斯拉人謝拉的子約巴續接伊做王。
1CH|1|45||約巴死了，提幔地的人戶珊續接伊做王。
1CH|1|46||戶珊死了，比達的子哈達續接伊做王。伊就是佇摩押地刣贏米甸人的，伊的京城名叫亞未得。
1CH|1|47||哈達死了，瑪士利加人桑拉續接伊做王。
1CH|1|48||桑拉死了，河邊利河伯人掃羅續接伊做王。
1CH|1|49||掃羅死了，亞革波的子巴勒哈南續接伊做王。
1CH|1|50||巴勒哈南死了，哈達續接伊做王。伊的京城名叫巴伊，伊的某名叫米希他別，是米薩合的查某孫，瑪特列的查某子。
1CH|1|51||哈達死，有以東人的族長就是亭納族長、亞勒瓦族長、耶帖族長、
1CH|1|52||亞何利巴瑪族長、以拉族長、比嫩族長、
1CH|1|53||基納斯族長、提幔族長、米比薩族長、
1CH|1|54||瑪基疊族長、以蘭族長。諸個就是以東人的族長。
1CH|2|1||以色列的子流便、西緬、利未、猶大、以薩迦、西布倫、
1CH|2|2||但、約瑟、便雅憫、拿弗他利、迦得、亞設。
1CH|2|3||猶大的子珥、俄南、示拉，此三個是迦南人書亞的查某子所生的。猶大的大子珥做歹佇耶和華的面前，伊就互伊死。
1CH|2|4||猶大的媳婦他瑪給伊生法勒斯及謝拉。猶大共五個子。
1CH|2|5||法勒斯的子希斯崙、哈某勒。
1CH|2|6||謝拉的子心利、以探、希幔、甲各、大拉，共五人。
1CH|2|7||迦米的子亞干，此個亞干佇應該滅的物犯罪，連累以色列人。
1CH|2|8||以探的子亞撒利雅。
1CH|2|9||希斯崙所生的子耶拉蔑、蘭、基路拜。
1CH|2|10||蘭生亞米拿達；亞米拿達生拿順。做猶大人的首領。
1CH|2|11||拿順生撒門；撒門生波阿斯；
1CH|2|12||波阿斯生俄備得；
1CH|2|13||俄備得生耶西；耶西生大子以利押，第二子亞比拿達，第三子示米亞，
1CH|2|14||第四子拿坦業，第五子拉代，
1CH|2|15||第六子阿鮮，第七子大衛。
1CH|2|16||怹的姊妹是洗魯雅及亞比該。洗魯雅的子是亞比篩、約押、亞撒黑，共三個。
1CH|2|17||亞比該生亞瑪撒；亞瑪撒的老父是以實瑪利人益帖。
1CH|2|18||希斯崙的子迦勒對伊的某阿蘇巴，也對耶略來生子，伊的子就是耶設、朔罷、押墩。
1CH|2|19||阿蘇巴死了，迦勒閣娶以法他，伊給伊生戶珥。
1CH|2|20||戶珥生烏利；烏利生比撒列。
1CH|2|21||了後希斯崙及基列的老父瑪吉的查某子同房，希斯崙六十歲娶伊做某；伊給伊生西割；
1CH|2|22||西割生睚珥。伊佇基列地有二十三個城。
1CH|2|23||後來基述人及亞蘭人對怹搶睚珥諸個城，及基納及伊的鄉村，共六十個城。諸個攏是基列的老父瑪吉的子。
1CH|2|24||希斯崙佇迦勒以法他死後，伊的某亞比雅給伊生亞施戶；提哥亞的老父。
1CH|2|25||希斯崙的大子耶拉篾生大子蘭，閣生布拿、阿連、阿鮮、亞希雅。
1CH|2|26||耶拉篾閣娶一個某名亞他拉，伊是阿南的老母。
1CH|2|27||耶拉篾的大子蘭的子瑪斯、雅憫、以結。
1CH|2|28||阿南的子沙買、雅大。沙買的子拿答、亞比述。
1CH|2|29||亞比述的某名亞比孩，伊給伊生亞辯，及摩利。
1CH|2|30||拿答的子西列、亞遍；西列無子就死。
1CH|2|31||亞遍的子以示；以示的子示珊；示珊的子亞來。
1CH|2|32||沙買的小弟雅大的子益帖、約拿單；益帖無子就死。
1CH|2|33||約拿單的子比勒、撒薩。諸個攏是耶拉篾的子孫。
1CH|2|34||示珊無子，只有查某子。示珊有一個奴僕名耶哈，是埃及人。
1CH|2|35||示珊將伊的查某子互奴僕耶哈做某，伊給伊生子亞太。
1CH|2|36||亞太生拿單；拿單生撒拔；
1CH|2|37||撒拔生以弗拉；以弗拉生俄備得；
1CH|2|38||俄備得生耶戶；耶戶生亞撒利雅；
1CH|2|39||亞撒利雅生希利斯；希利斯生以利亞薩；
1CH|2|40||以利亞薩生西斯買；西斯買生沙龍；
1CH|2|41||沙龍生耶加米雅；耶加米雅生以利沙瑪。
1CH|2|42||耶拉篾的兄弟迦勒有子大子米沙，是西弗的老父，閣希伯崙的老父瑪利沙的子。
1CH|2|43||希伯崙的子可拉、他普亞、利肯、示瑪。
1CH|2|44||示瑪生拉含，是約干的老父。利肯生沙買。
1CH|2|45||沙買的子瑪雲；瑪雲是伯夙的老父。
1CH|2|46||迦勒的細姨以法生哈蘭、摩撒、迦謝；哈蘭生迦謝。（
1CH|2|47||雅代的子利健、約坦、基珊、毗力、以法、沙亞弗。）
1CH|2|48||迦勒的細姨瑪迦生示別、特哈拿，
1CH|2|49||閣生麥瑪拿的老父沙亞弗、抹比拿及基比亞的老父示法。迦勒的查某子是押撒。
1CH|2|50||迦勒的子孫以法他的大子、戶珥的子：基列耶琳的老父朔巴，
1CH|2|51||伯利恆的老父薩瑪，伯迦得的老父哈勒。
1CH|2|52||基列耶琳的老父朔巴有子哈羅以及米努哈人的一半。
1CH|2|53||基列耶琳許個族以帖人、布特人、舒瑪人、密來人，閣對諸個族有生出瑣拉人及以實陶人。
1CH|2|54||薩瑪的子孫伯利恆、尼陀法人、亞他綠伯約押、瑪拿哈人的一半、瑣利人，
1CH|2|55||閣有徛起佇雅比斯諸個經學士的家就是特拉人、示米押人、蘇甲人。諸個攏是基尼人利甲的家的老父哈末所生的。
1CH|3|1||大衛佇希伯崙所生的子記佇下底：大子暗嫩是耶斯列人亞希暖生者。第二子但以利就是迦密人亞比該生者。
1CH|3|2||第三子押沙龍是基述王達買的查某子瑪迦生的。第四子亞多尼雅是哈及生者。
1CH|3|3||第五子示法提雅是亞比他生者。第六子以特念，是伊的某以格拉生者。
1CH|3|4||此六人攏是大衛佇希伯崙生者。伊佇遐做王七年閣六月日，佇耶路撒冷做王三十三年。
1CH|3|5||大衛佇耶路撒冷所生的子就是示米亞、朔罷、拿單、所羅門。此四個是亞米利的查某子拔書亞所生者。
1CH|3|6||猶有益轄、以利沙瑪、以利法列、
1CH|3|7||羅迦、尼斐、雅非亞、
1CH|3|8||以利沙瑪、以利雅大、以利法列，共九個。
1CH|3|9||諸個攏是大衛的子，以外猶有后妃的子，他瑪是怹的姊妹。
1CH|3|10||所羅門的子是羅波安；羅波安的子是亞比雅；亞比雅的子是亞撒；亞撒的子是約沙法；
1CH|3|11||約沙法的子是約蘭；約蘭的子是亞哈謝；亞哈謝的子約阿施；
1CH|3|12||約阿施的子是亞瑪謝；亞瑪謝的子是亞撒利雅；亞撒利雅的子是約坦；
1CH|3|13||約坦的子是亞哈斯；亞哈斯的子是希西家；希西家的子是瑪拿西；
1CH|3|14||瑪拿西的子是亞們；亞們的子是約西亞；
1CH|3|15||約西亞的子，大的是約哈難，第二個是約雅敬，第三個西底家，第四個沙龍。
1CH|3|16||約雅敬許個子耶哥尼雅、耶哥尼雅的子西底家。
1CH|3|17||受掠的耶哥尼雅的子撒拉鐵、
1CH|3|18||瑪基蘭、毗大雅、示拿薩、耶加米、何沙瑪、尼大比雅。
1CH|3|19||毗大雅的子所羅巴伯、示每。所羅巴伯的子米書蘭、哈拿尼雅，怹的姊妹示羅密。
1CH|3|20||閣有哈舒巴、阿黑、比利家、哈撒底、于沙希悉，共五個。
1CH|3|21||哈拿尼雅的子毗拉提、耶篩亞。閣有示法雅諸個子，亞珥難諸個子，俄巴底亞諸個子，示迦尼諸個子。
1CH|3|22||示迦尼的子示瑪雅；示瑪雅的子哈突、以甲、巴利亞、尼利雅、沙法，共六個。
1CH|3|23||尼利雅的子以利約乃、希西家、亞斯利干，共三個。
1CH|3|24||以利約乃的子何大雅、以利亞實、毗萊雅、阿谷、約哈難、第萊雅、阿拿尼，共七個。
1CH|4|1||猶大的子法勒斯、希斯崙、迦米、戶珥、朔巴。
1CH|4|2||朔巴的子利亞雅生雅哈；雅哈生亞戶買及拉哈。這是瑣拉人的眾族。
1CH|4|3||以坦的老父的子耶斯列、伊施瑪、伊得巴；怹的姊妹名叫哈悉勒玻尼。
1CH|4|4||基多的老父毗努伊勒。戶沙的老父以謝珥。諸個攏是伯利恆的老父以法他的大子戶珥所生者。
1CH|4|5||提哥亞的老父亞施戶有二個某：名希拉、拿拉。
1CH|4|6||拿拉給伊生亞戶撒、希弗、提米尼、哈轄斯他利。諸個攏是拿拉的子。
1CH|4|7||希拉的子是洗列、瑣轄、伊提南。
1CH|4|8||哥斯生亞諾、瑣比巴，及哈崙的子亞哈黑諸個族。
1CH|4|9||雅比斯比伊的眾兄弟卡尊貴，伊的老母給伊號名雅比斯，就是講：我生伊是真艱苦。
1CH|4|10||雅比斯求以色列的上帝講：「願你真實賞賜福氣互我，開闊我的境界，願你的手常常及我佇啲，保庇我無抵著患難，互我不致憂悶。」上帝就賞賜伊所求的。
1CH|4|11||書哈的兄弟基綠生米黑，就是伊施屯的老父。
1CH|4|12||伊施屯生伯拉巴、巴西亞，以及珥拿轄的老父提欣拿，諸個攏是利迦人。
1CH|4|13||基納斯的子俄陀聶、西萊雅。俄陀聶的子哈塔。
1CH|4|14||憫羅太生俄弗拉；西萊雅生革夏納欣人的老父約押。因為怹攏是師傅。
1CH|4|15||耶孚尼的子迦勒；他的子以路、以拉、拿安。以拉的子基納斯。
1CH|4|16||耶哈利勒的子西弗、西法、提利、亞撒列。
1CH|4|17||以斯拉的子益帖、米列、以弗、雅倫。米列娶法老的查某子比提雅做某，生米利暗、沙買，及以實提摩的老父益巴。米列閣娶猶大人做某，生基多的老父雅列，梭哥的老父希伯，及撒羅亞的老父耶古鐵。
1CH|4|18||（見代上）
1CH|4|19||荷第雅的某是拿含的姊妹，伊所生的子是迦米人基伊拉的老父及瑪迦人以實提摩。
1CH|4|20||示門的子暗嫩、林拿、便哈南、提倫。以示的子梭黑、便梭黑。
1CH|4|21||猶大的子示拉；示拉的子利迦的老父珥，瑪利沙的老父拉大，以及屬亞實比族織幼麻布諸個家。
1CH|4|22||猶有約敬、哥西巴人、約阿施、薩拉，就是佇摩押地掌權的，閣有雅叔比利恆。這攏是早時所記載的。
1CH|4|23||諸個人攏是燒磁師傅，是尼他應及基低拉徛起的百姓，怹佇遐及王徛起，做王的工。
1CH|4|24||西緬的子尼某利、雅憫、雅立、謝拉、掃羅。
1CH|4|25||掃羅的子沙龍；沙龍的子米比衫；米比衫的子米施瑪；
1CH|4|26||米施瑪的子記佇下底：米施瑪生哈某利；哈某利的子撒刻；撒刻的子示每。
1CH|4|27||示每有十六個子，六個查某子，伊的兄弟的子兒無偌多，怹逐家無親像猶大族的人丁許多。
1CH|4|28||怹徛起佇別是巴、摩拉大、哈薩書亞、
1CH|4|29||辟拉、以森、陀臘、
1CH|4|30||彼土利、何珥瑪、洗革拉、
1CH|4|31||伯瑪嘉博、哈薩蘇撒、伯比利、沙拉音，諸個城攏屬佇怹，到大衛做王的時。
1CH|4|32||怹的鄉里就是以坦、亞因、臨門、陀健、亞珊，共五個城；
1CH|4|33||猶有屬許個城的鄉里，到佇巴力。這是怹徛起的所在，怹攏有家譜。
1CH|4|34||猶有米所巴、雅米勒、亞瑪謝的子約沙、
1CH|4|35||約珥、約示比的子耶戶；約示比是西萊雅的子；西萊雅是亞設的子。
1CH|4|36||猶有以利約乃、雅哥巴、約朔海、亞帥雅、亞底業、耶西篾、比拿雅、
1CH|4|37||示非的子細撒。示非是亞龍的子；亞龍是耶大雅的子；耶大雅是申利的子；申利是示瑪雅的子。
1CH|4|38||頂面所記載諸個名攏是做族長的，怹宗族的人額加添多多。
1CH|4|39||怹去山谷的東勢到基多的口面，尋飼羊的草場，
1CH|4|40||怹尋著肥媠的草場，彼個地闊閣安靜也和平。因為早時有含族的人徛起佇遐。
1CH|4|41||頂面所記的人，佇猶大王希西家的時，來攻擊怹的布棚及遐所有的米烏尼人，將怹一盡剿滅，就徛起佇怹的地方，到佇今仔日，因為遐有草場通來飼怹的羊群。
1CH|4|42||西緬的族中，有五百人去到西珥山，怹的軍長就是以示諸個子毗拉提、尼利雅、利法雅、及烏設，
1CH|4|43||怹刣死逃走剩的亞瑪力人，就徛起佇遐到今仔日。
1CH|5|1||以色列的大子流便；伊本是大子，因為伊拍垃墋伊的老父的眠床，所以大子的名份就歸佇以色列的子約瑟的後裔。獨獨世系無照大子的例來算。
1CH|5|2||因為猶大贏過伊攏總的兄弟，君王也是對伊出；總是大子的名份歸佇約瑟。
1CH|5|3||以色列的大子流便的子哈諾、法路、希斯倫、迦米。
1CH|5|4||約珥的子示瑪雅；示瑪雅的子歌革；歌革的子示每；
1CH|5|5||示每的子米迦；米迦的子利亞雅；利亞雅的子巴力；
1CH|5|6||巴力的子備拉。此個備拉做流便支派的首領，互亞述王提革拉毗尼色掠去。
1CH|5|7||伊的兄弟照宗族，照世系的族譜做族長的是耶利、撒迦利雅、比拉。
1CH|5|8||比拉是亞撒的子；亞撒是示瑪的子；示瑪是約珥的子；約珥所徛起的地方就是亞羅珥到尼波及巴力冕，
1CH|5|9||閣對東續到伯拉河此旁的曠野，因為怹佇基列的地怹的精牲真多。
1CH|5|10||掃羅的時，怹及夏甲人交戰，夏甲人死佇怹的手下，怹就佇基列東勢的全地，徛起佇怹的布棚。
1CH|5|11||迦得的子孫佇流便的對面徛起，佇巴珊的地，到佇撒迦。
1CH|5|12||怹中間做族長的約珥，有做副族長的沙番，閣有雅乃及徛起佇巴珊的沙法。
1CH|5|13||怹宗族的兄弟米加勒、米書蘭、示巴、約賴、雅干、細亞、希伯，共七人。
1CH|5|14||諸個攏是亞比孩的子。亞比孩是戶利的子；戶利是耶羅亞的子；耶羅亞是基列的子；基列是米迦勒的子；米迦勒是耶示篩的子；耶示篩是耶哈多的子；耶哈多是布斯的子。
1CH|5|15||閣有古尼的孫、押比疊的子亞希。諸個攏是做族長的。
1CH|5|16||怹徛起佇基列及巴珊及伊的鄉里，以及沙崙的郊野，直到四圍的交界。
1CH|5|17||諸個人佇猶大王約坦的時，及以色列王耶羅波安的時，攏記佇怹的世系的族譜。
1CH|5|18||流便人、迦得人，及瑪拿西半支派的人，會涫盾牌抬刀、開弓射箭、出征gâu相刣的勇士，共有四萬四千七百六十人。
1CH|5|19||怹及夏甲人、伊突人、拿非施人、羅答人交戰。
1CH|5|20||怹得著幫助，，夏甲人跟隨怹的人攏交佇怹的手；因為怹佇戰陣的中間求叫上帝，因為怹倚靠上帝，伊就聽怹。
1CH|5|21||怹搶掠夏甲人的精牲，有駱駝五萬隻，羊二十五萬隻，驢二千隻；閣有人十萬。
1CH|5|22||對敵死的真多，因為此個交戰是對上帝。怹就住佇對敵的地，到怹受掠的時。
1CH|5|23||瑪拿西半支派的人徛起佇彼個所在。對巴珊續到巴力黑們、示尼珥及黑門山。
1CH|5|24||怹的族長就是以弗、以示、以列、亞斯列、耶利米、何達威雅、雅疊，攏是大權能的勇士，有名聲的人，也是做族長的。
1CH|5|25||怹得罪怹列祖的上帝，趁彼所在的百姓的上帝行邪淫；諸個百姓就是上帝佇怹的面前所除滅的。
1CH|5|26||所以，以色列的上帝激動亞述王普勒及亞述王提革拉毗尼色的心，伊將流便人、迦得人、瑪拿西半支派的人，掠到哈臘、哈博、哈拉及歌散的河，到今仔日。
1CH|6|1||利未的子革順、哥轄、米拉利。
1CH|6|2||哥轄的子暗蘭、以斯哈、希伯倫、烏設。
1CH|6|3||暗蘭的子亞倫、摩西、米利暗。亞倫的子拿答、亞比戶、以利亞撒、以他瑪。
1CH|6|4||以利亞撒生非尼哈；非尼哈生亞比書；
1CH|6|5||亞比書生布基；布基生烏西；
1CH|6|6||烏西生西拉希雅；西拉希雅生米拉約；
1CH|6|7||米拉約生亞瑪利雅；亞瑪利雅生亞希突；
1CH|6|8||亞希突生撒督；撒督生亞希瑪斯；
1CH|6|9||亞希瑪斯生亞撒利雅；亞撒利雅生約哈難；
1CH|6|10||約哈難生亞撒利雅（此個亞撒利雅佇所羅門佇耶路撒冷所起的殿，擔當祭司的職）；
1CH|6|11||亞撒利雅生亞瑪利雅；亞瑪利雅生亞希突；
1CH|6|12||亞希突生撒督；撒督生沙龍；
1CH|6|13||沙龍生希勒家；希勒家生亞撒利雅；
1CH|6|14||亞撒利雅生西萊雅；西萊雅生約薩答。
1CH|6|15||當耶和華用尼布甲尼撒的手，掠猶大及耶路撒冷的時，此個約薩答也受掠去。
1CH|6|16||利未的子革順、歌轄、米拉利。
1CH|6|17||革順的子名叫做立尼、示每。
1CH|6|18||歌轄的子暗蘭、以斯哈、希伯倫、烏設。
1CH|6|19||米拉利的子抹利、某示。諸個就是利未人的家照怹的列祖排列。
1CH|6|20||革順的子立尼；立尼的子雅哈；雅哈的子薪瑪；
1CH|6|21||薪瑪的子約亞；約亞的子易多；易多的子謝拉；謝拉的子耶特賴。
1CH|6|22||歌轄的子亞米拿達；亞米拿達的子可拉；可拉的子亞惜；
1CH|6|23||亞惜的子以利加拿；以利加拿的子以比雅撒；以比雅撒的子亞惜；
1CH|6|24||亞惜的子他哈；他哈的子烏列；烏列的子烏西雅；烏西雅的子少羅。
1CH|6|25||以利加拿的子亞瑪賽及亞希摩。
1CH|6|26||亞希摩的子以利加拿；以利加拿的子瑣菲；瑣菲的子拿哈；
1CH|6|27||拿哈的子以利押；以利押的子耶羅罕；耶羅罕的子以利加拿。
1CH|6|28||撒母耳的大子約珥，第二子亞比亞。
1CH|6|29||米拉利的子抹利；抹利的子立尼；立尼的子示每；示每的子烏撒；
1CH|6|30||烏撒的子示米亞；示米亞的子哈基雅；哈基雅的子亞帥雅。
1CH|6|31||約櫃安設了後，大衛所派的人佇耶和華的厝內管理唱歌的事就是諸個。
1CH|6|32||怹就佇會幕的頭前當唱歌的工，直到所羅門佇耶路撒冷起造耶和華的殿，怹就照班列當職。
1CH|6|33||當職的人及怹的子孫記佇下面：歌轄的子孫中有唱歌的希幔。希幔是約珥的子；約珥是撒母耳的子；
1CH|6|34||撒母耳是以利加拿的子；以利加拿是耶羅罕的子；耶羅罕是以列的子；以列是陀亞的子；
1CH|6|35||陀亞是蘇弗的子；蘇弗是以利加拿的子；以利加拿是瑪哈的子；瑪哈是亞瑪賽的子；
1CH|6|36||亞瑪賽是以利加拿的子；以利加拿是約珥的子；約珥是亞撒利雅的子；亞撒利雅是西番雅的子；
1CH|6|37||西番雅是他哈的子；他哈是亞惜的子；亞惜是以比雅撒的子；以比雅撒是可拉的子；
1CH|6|38||可拉是以斯哈的子；以斯哈是歌轄的子；歌轄是利未的子；利未是以色列的子。
1CH|6|39||希幔的兄弟亞薩徛佇伊的正旁的，亞薩是比利家的子。比利家是示米亞的子；
1CH|6|40||示米亞是米迦勒的子；米迦勒是巴西雅的子；巴西雅是瑪基雅的子；
1CH|6|41||瑪基雅是伊特尼的子；伊特尼是謝拉的子；謝拉是亞大雅的子；
1CH|6|42||亞大雅是以探的子；以探是薪瑪的子；薪瑪是示每的子；
1CH|6|43||示每是雅哈的子；雅哈是革順的子；革順是利未的子。
1CH|6|44||怹的兄弟米拉利的子孫，徛佇倒旁的就是基示的子以探。基示是亞伯底的子；亞伯底是瑪鹿的子；
1CH|6|45||瑪鹿是哈沙比雅的子；哈沙比雅是亞瑪謝的子；亞瑪謝是希勒家的子；
1CH|6|46||希勒家是暗西的子；暗西是巴尼的子；巴尼是沙麥的子；
1CH|6|47||沙麥是末力的子；末力是某示的子；某示是米拉利的子；米拉利是利未的子。
1CH|6|48||怹的兄弟利未人受派來做上帝的殿的會幕一切的工。
1CH|6|49||獨獨亞倫及伊的眾子佇燒祭的壇獻祭也佇香壇燒香，來做至聖所一切的工，替以色列人贖罪，照上帝的奴僕摩西所吩咐的。
1CH|6|50||亞倫的子孫記佇下面：伊的子是以利亞撒；以利亞撒的子是非尼哈；非尼哈的子是亞比書；
1CH|6|51||亞比書的子是布基；布基的子是烏西；烏西的子是西拉希雅；
1CH|6|52||西拉希雅的子是米拉約；米拉約的子是亞瑪利雅；亞瑪利雅的子是亞希突；
1CH|6|53||亞希突的子是撒督；撒督的子是亞希瑪斯。
1CH|6|54||怹徛起的所在照怹境內的營寨，記佇下底：亞倫的子孫歌轄族代先拈鬮，
1CH|6|55||用猶大地希伯崙及四周圍的郊野互怹；
1CH|6|56||總是屬城的田園及伊的鄉社攏是互耶孚尼的子迦勒。
1CH|6|57||也用逃閃的城希伯崙互亞倫的子孫，閣有立拿及伊的郊野，雅提珥、以實提莫及伊的郊野；
1CH|6|58||希崙及伊的郊野，底璧及伊的郊野；
1CH|6|59||亞珊及伊的郊野，伯示麥及伊的郊野。
1CH|6|60||佇便雅憫支派的地，有迦巴及伊的郊野，阿勒篾及伊的郊野，亞拿突及伊的郊野。怹諸個族所得著的城共十三個。
1CH|6|61||閣用拈鬮互歌轄其餘的子孫十個城，就是佇以法蓮的支派，佇但的支派，閣佇瑪拿西半支派的地。
1CH|6|62||閣互革順諸個子照怹的族，佇以薩迦的支派，佇亞設的支派，佇拿弗他利的支派，佇巴珊瑪拿西的支派諸個地，十三個城。
1CH|6|63||閣用拈鬮互米拉利的子孫照怹的族，佇流便的支派，佇迦得的支派，佇西布倫的支派許個地，十二個城。
1CH|6|64||以色列人將諸個城及怹的郊野互利未人。
1CH|6|65||佇猶大子孫的支派，佇西緬子孫的支派，佇便雅憫子孫的支派許個地，用所記名許個城，用拈鬮互怹。
1CH|6|66||歌轄子孫的族中有的佇以法蓮支派的地得著城，
1CH|6|67||怹用以法蓮山逃閃的城示劍及伊的郊野互伊，閣用基色及伊的郊野互怹，
1CH|6|68||閣互怹約緬及伊的郊野，伯和崙及伊的郊野，
1CH|6|69||亞雅倫及伊的郊野，迦特臨門及伊的郊野。
1CH|6|70||閣互歌轄的子孫其餘的族佇瑪拿西半支派的地有亞乃及伊的郊野，比連及伊的郊野。
1CH|6|71||互革順諸個子孫佇瑪拿西家的半支派有巴珊的哥蘭及伊的郊野，亞斯他錄及伊的郊野；
1CH|6|72||閣佇以薩迦支派的地基低斯及伊的郊野，大比拉及伊的郊野，
1CH|6|73||拉末及伊的郊野，亞年及伊的郊野；
1CH|6|74||佇亞設支派的地有瑪沙及伊的郊野，押頓及伊的郊野，
1CH|6|75||戶割及伊的郊野，利合及伊的郊野；
1CH|6|76||佇拿弗他利支派的地有加利利的基低斯及伊的郊野，哈們及伊的郊野，基列亭及伊的郊野。
1CH|6|77||閣互利未支派其餘的人，就是米拉利的子孫佇西布倫支派的地有臨摩挪及伊的郊野，他泊及伊的郊野；
1CH|6|78||閣佇約但外近耶利哥、約但的東旁，佇流便支派的地有曠野的比悉及伊的郊野，雅哈撒及伊的郊野，
1CH|6|79||基底莫及伊的郊野，米法押及伊的郊野；
1CH|6|80||閣佇迦得支派的地有基列的拉末及伊的郊野，瑪哈念及伊的郊野，
1CH|6|81||希實本及伊的郊野，雅謝及伊的郊野。
1CH|7|1||以薩迦的子陀拉、普瓦、雅述、伸崙，共四人。
1CH|7|2||陀拉的子是烏西、利法雅、耶勒、雅買、易伯散、示某利，攏是怹老父陀拉的族長，佇怹的世代做大氣力的勇士。當大衛的時，怹的人額共有二萬二千六百人。
1CH|7|3||烏西的子伊斯拉希；伊斯拉希的子米迦勒、俄巴底亞、約珥、伊示雅，共五人，攏是出名人。
1CH|7|4||怹所導的，佇怹的世系照怹列祖的家，有軍兵通交戰的，共三萬六千人，因為怹的某及子真多。
1CH|7|5||怹的兄弟佇以薩迦許個家攏是大勇士，照怹的世系算伊，共八萬七千人。
1CH|7|6||便雅憫的子比拉、比結、耶疊，共三人。
1CH|7|7||比拉的子以斯本、烏西、烏設、耶利摩、以利，共五人，是老父的族長，閣是大勇士。照怹的世系算伊，共二萬二千三十四人。
1CH|7|8||比結的子細米拉、約阿施、以利以謝、以利約乃、暗利、耶利摩、亞比雅、亞拿突、亞拉篾。這攏是比結的子。
1CH|7|9||也是怹老父的族長，閣是大氣力的勇士。照怹的族譜怹的世系來算伊，有二萬連二百人。
1CH|7|10||耶疊的子比勒罕；比勒罕的子是耶烏施、便雅憫、以忽、基拿拿、細坦、他施、亞希沙哈。
1CH|7|11||這攏是耶疊的子，照怹老父的族長，做大氣力的勇士；怹的數額是一萬七千二百人；攏會上陣交戰。
1CH|7|12||猶有以珥的子書品、戶品、及亞黑的子戶伸。
1CH|7|13||拿弗他利的子雅設、沽尼、耶色、沙龍。這是辟拉的子孫。
1CH|7|14||瑪拿西的子亞斯列是伊的某所生的，伊的細姨亞蘭人生基列的老父瑪吉。
1CH|7|15||瑪吉所娶的某是戶品、書品的小妹，名瑪迦。瑪拿西的第二子名西羅非哈；西羅非哈有幾若個查某子。
1CH|7|16||瑪吉的某瑪迦生一個子，號名毗利施。伊的小弟名示利施；伊的子是烏蘭及利金。
1CH|7|17||烏蘭的子是比但。諸個攏是基列的子孫。基列是瑪吉的子，瑪吉是瑪拿西的子。
1CH|7|18||基列的姊妹哈摩利吉生伊施荷、亞比以謝、瑪拉。（
1CH|7|19||示米大的子是亞現、示劍、利克希、阿尼安。）
1CH|7|20||以法蓮的子是書提拉；書提拉的子是比列；比列的子是他哈；他哈的子是以拉大；以拉大的子是他哈；
1CH|7|21||他哈的子是撒拔；撒拔的子是書提拉。以法蓮閣生以謝、以列；怹互本地的迦特人刣死，因為怹落去欲搶怹的精牲。
1CH|7|22||怹老父以法蓮為怹悲哀多多日，伊的兄弟攏來安慰伊。
1CH|7|23||以法蓮及伊的某同房，伊的某就懷孕生子，老父給伊號名叫比利亞，因為伊的家抵著艱苦。
1CH|7|24||伊的查某子叫舍伊拉，就是起頂下的伯和崙及烏羨舍伊拉的。
1CH|7|25||伊的子是利法及利悉。利悉的子是他拉；他拉的子是他罕；
1CH|7|26||他罕的子是拉但；拉但的子是亞米忽；亞米忽的子是以利沙瑪；
1CH|7|27||以利沙瑪的子是嫩；嫩的子是約書亞。
1CH|7|28||怹的業及徛起的所在是伯特利及伊的鄉社；東勢拿蘭，西勢基色及伊的鄉社；閣有示劍及伊的鄉社，迦薩及伊的鄉社；
1CH|7|29||閣有倚近瑪拿西人的境界，伯善及伊的鄉社；他納及伊的鄉社；米吉多及伊的鄉社；多珥及伊的鄉社。以色列的子約瑟的子孫徛起諸個所在。
1CH|7|30||亞設的子是音拿、亦施瓦、亦施韋、比利亞，閣有怹的姊妹西拉。
1CH|7|31||比利亞的子是希別、瑪結；瑪結是比撒威的老父。
1CH|7|32||希別生雅弗勒、朔默、何坦，及怹的姊妹書雅。
1CH|7|33||雅弗勒的子是巴薩、賓哈、亞施法。諸個攏是雅弗勒的子。
1CH|7|34||朔默的子是亞希、羅迦、耶戶巴、亞蘭。
1CH|7|35||朔默的兄弟希連的子是瑣法、音那、示利斯、亞抹。
1CH|7|36||瑣法的子是書亞、哈尼弗、書阿勒、比利、音拉、
1CH|7|37||比悉、河得、珊瑪、施沙、益蘭、比拉。
1CH|7|38||益帖的子是耶孚尼、毗斯巴、亞拉。
1CH|7|39||烏拉的子是亞拉、漢尼業、利寫。
1CH|7|40||這攏是亞設的子孫，攏是怹老父彼族的頭人，是特別大氣力的勇士，也是首領中的出擢者，照怹的世系來算，會出陣交戰者，怹的數額是二萬六千人。
1CH|8|1||便雅憫生大子比拉，第二子亞實別，第三子亞哈拉，
1CH|8|2||第四子羅哈，第五子拉法。
1CH|8|3||比拉的子是亞大、基拉、亞比忽，
1CH|8|4||亞比書、乃幔、亞何亞、
1CH|8|5||基拉、示孚泛、戶蘭。
1CH|8|6||以忽的子做迦巴徛起的百姓的族長，受掠到瑪拿轄；
1CH|8|7||閣有乃幔、亞希亞、基拉，伊掠怹去。閣生烏撒、亞希忽。
1CH|8|8||差怹去了後，沙哈連佇摩押地生子查某子，戶伸及巴拉是伊的某。
1CH|8|9||伊對伊的某賀得生約巴、洗比雅、米沙、瑪拉干、
1CH|8|10||耶烏斯、沙迦、米瑪。諸個是伊的子攏是做族長。
1CH|8|11||閣對伊的某戶伸生亞比突、以利巴力。
1CH|8|12||以利巴力的子是希伯、米珊、沙麥。沙麥去阿羅及羅德以及伊的鄉社。
1CH|8|13||閣有比利亞及示瑪是亞雅崙徛起的百姓的族長，怹是趕逐迦特徛起的百姓者。
1CH|8|14||閣有亞希約、沙煞、耶利末、
1CH|8|15||西巴第雅、亞拉得、亞得、
1CH|8|16||米迦勒、伊施巴、約哈攏是比利亞的子。
1CH|8|17||西巴第雅、米書蘭、希西基、希伯、
1CH|8|18||伊施米萊、伊斯利亞、約巴攏是以利巴力的子。
1CH|8|19||雅金、細基利、撒底、
1CH|8|20||以利乃、洗勒太、以列、
1CH|8|21||亞大雅、比拉雅、申拉攏是示每的子。
1CH|8|22||伊施班、希伯、以列、
1CH|8|23||亞伯頓、細基利、哈難、
1CH|8|24||哈拿尼雅、以攔、安陀提雅、
1CH|8|25||伊弗底雅、毗努伊勒攏是沙煞的子。
1CH|8|26||珊示萊、示哈利、亞她利雅、
1CH|8|27||雅利西、以利亞、細基利攏是耶羅罕的子。
1CH|8|28||諸個人照怹的世系攏是出名的族長，徛起佇耶路撒冷。
1CH|8|29||基遍的老父徛起基遍。伊的某名叫瑪迦；
1CH|8|30||伊的大子是亞伯頓。閣有蘇珥、基士、巴力、拿答、
1CH|8|31||基多、亞希約、撒迦、米基羅。
1CH|8|32||米基羅生示米暗。諸個人及怹的兄弟徛起佇耶路撒冷佇怹兄弟的對面。
1CH|8|33||尼珥生基士；基士生掃羅；掃羅生約拿單、麥基舒亞、亞比拿達、伊施巴力。
1CH|8|34||約拿單的子是米力巴力；米力巴力生米迦。
1CH|8|35||米迦的子是毗敦、米勒、他利亞、亞哈斯；
1CH|8|36||亞哈斯生耶何阿達；耶何阿達生亞拉篾、亞斯瑪威、心利；心利生摩撒；
1CH|8|37||摩撒生比尼亞；比尼亞的子是拉法；拉法的子是以利亞薩；以利亞薩的子是亞悉。
1CH|8|38||亞悉有六個子，怹的名是亞斯利干、波基路、以實瑪利、示亞利雅、俄巴底雅、哈難。這攏是亞悉的子。
1CH|8|39||伊的兄弟以設的子大的名叫烏蘭，第二個耶烏施，第三個以利法列。
1CH|8|40||烏蘭的子攏是大氣力的勇士，也是gâu射箭的人，伊有多多子及孫，共一百五十人，頂面諸個攏是便雅憫的子孫。
1CH|9|1||按呢以色列人照怹的世系所算，看啊，有記載佇以色列列王的記錄。猶大人因為犯罪就受掠到巴比倫。
1CH|9|2||代先徛起伊的業的逐個城的人，就是以色列人、祭司、利未人、尼提寧人。
1CH|9|3||徛起佇耶路撒冷的有猶大人、便雅憫人、以法蓮，及瑪拿西的人。
1CH|9|4||猶大的子法勒斯的子孫中有烏太。烏太是亞米忽的子；亞米忽是暗利的子；暗利是音利的子；音利是巴尼的子。
1CH|9|5||示羅的子孫中有大子亞帥雅及伊的眾子。
1CH|9|6||謝拉的子孫中有耶烏利及伊的兄弟，共六百九十人。
1CH|9|7||便雅憫的子孫中有撒路，撒路是米書蘭的子，米書蘭是何達威雅的子，何達威雅是哈西努的子，
1CH|9|8||閣有耶羅罕的子伊比尼雅、米基立的孫、烏西的子以拉，伊比尼雅的曾孫、流珥的孫、示法提雅的子米書蘭，
1CH|9|9||及怹的兄弟，照怹的世系共九百五十六人。諸個攏是照怹列祖的家來做族長。
1CH|9|10||屬祭司的有耶大雅、耶何雅立、雅斤，
1CH|9|11||猶有管理上帝的殿者，希勒家的子亞薩利雅。希勒家是米書蘭的子；米書蘭是撒督的子；撒督是米拉約的子；米拉約是亞希突的子。
1CH|9|12||閣有瑪基雅的曾孫、巴施戶珥的孫、耶羅罕的子亞大雅，閣有亞第業的子瑪賽；亞第業是雅希細拉的子；雅希細拉是米書蘭的子；米書蘭是米實利密的子；米實利密是音麥的子。
1CH|9|13||怹及怹的兄弟攏做族長，共一千七百六十人，攏有才能gâu做上帝的厝差用的工。
1CH|9|14||利未人米拉利的子孫中，有哈沙比雅的曾孫、押利甘的孫、哈述的子示瑪雅。
1CH|9|15||閣有拔巴甲、黑勒施、迦拉，及亞薩的曾孫、細基利的孫、米迦的子瑪探雅，
1CH|9|16||閣有耶杜頓的曾孫、迦拉的孫、示瑪雅的子俄巴底，閣有以利加拿的孫、亞撒的子比利家。怹攏徛起佇尼陀法人的鄉社。
1CH|9|17||顧門的是沙龍、亞谷、達們、亞希幔，及怹的兄弟；沙龍做怹的頭。
1CH|9|18||伊平素顧守向東的門王出入的，怹攏是利未族諸個營中顧門者。
1CH|9|19||可拉的曾孫、以比雅撒的孫、可利的子沙龍，及伊同族的兄弟可拉人攏管理差用的工，及守會幕的門。怹的祖曾管理耶和華的營盤，顧守出入的所在。
1CH|9|20||早以利亞撒的子非尼哈管理怹，耶和華也及伊佇啲。
1CH|9|21||米施利米雅的子撒迦利雅做會幕的顧門者。
1CH|9|22||受揀選來顧門者共二百十二人。怹佇怹的鄉社，照世系來算，是大衛及先見的撒母耳所分派來擔當此個責任者。
1CH|9|23||怹及怹的子孫照怹的班列顧守耶和華的厝，就是會幕許個門。
1CH|9|24||佇東西南北，四方攏有顧門者。
1CH|9|25||怹的兄弟踮佇鄉社者，每七日來及怹幫手。
1CH|9|26||因為諸個顧門的頭四個利未人，攏擔當怹的責任，來管理上帝厝內諸個棧房及府庫。
1CH|9|27||怹徛起佇上帝的厝的四圍，因為彼個厝是交代怹，逐早起啲開門的也是怹。
1CH|9|28||怹中間幾若人管理服事的器具，因為照數額帶入也照數額帶出；
1CH|9|29||其中也有的受設立來管理許個器具及聖所的器具，以及麵粉、酒、油、乳香、芳料。
1CH|9|30||祭司的子的中間幾若人用芳料做膏油。
1CH|9|31||利未人瑪他提雅是可拉族沙龍的大子，伊的責任是管理盤內所煏的物。
1CH|9|32||怹同族的兄弟歌轄的子，有的管理排列的餅，逐個安息日備辦伊。
1CH|9|33||諸個擔當唱歌的是利未人諸個族長，徛起佇殿邊的小厝，暝日當職，無做別項的工。
1CH|9|34||頂面諸個攏是利未人的族長佇怹的世代做出名，徛起佇耶路撒冷。
1CH|9|35||基遍的老父耶利徛起基遍。伊的某瑪迦；
1CH|9|36||伊的大子是亞伯頓。閣有蘇珥、基士、巴力、尼珥、拿答、
1CH|9|37||基多、亞希約、撒迦利雅、米基羅。
1CH|9|38||米基羅生示米暗。諸個人及怹的兄弟徛起佇耶路撒冷佇怹的兄弟的對面。
1CH|9|39||尼珥生基士；基士生掃羅；掃羅生約拿單、麥基舒亞、亞比拿達、伊施巴力。
1CH|9|40||約拿單的子是米力巴力；米力巴力生米迦。
1CH|9|41||米迦的子是毗敦、米勒、他利亞、亞哈斯。
1CH|9|42||亞哈斯生雅拉；雅拉生亞拉篾、亞斯瑪威、心利；心利生摩撒；
1CH|9|43||摩撒生比尼亞；比尼亞生利法雅；利法雅的子是以利亞撒；以利亞撒的子是亞悉。
1CH|9|44||亞悉有六個子，怹的名是亞斯利干、波基路、以實瑪利、示亞利雅、俄巴底雅、哈難。這攏是亞悉的子。
1CH|10|1||非利士人及以色列人交戰，以色列人佇非利士人的面前逃走，佇基利波山受刣死。
1CH|10|2||非利士人趇近掃羅及伊許個子，非利士人就刣死掃羅的子約拿單、亞比拿達、麥基舒亞。
1CH|10|3||交戰的陣勢對佇掃羅真危急，射箭的人射伊，困苦到極，
1CH|10|4||掃羅就給彼個抬伊的戰器者講：「你拔出你的刀，給我鑿死，免得許個無受割禮的人來凌辱我。」彼個抬伊的戰器的呣愛，因為真驚；
1CH|10|5||掃羅就抬伊的刀將身軀俯佇頂面來刺死。抬伊的戰器的人看見掃羅已經死，也刺佇刀裡來死。
1CH|10|6||按呢，掃羅及伊三個子死，全家做一下死。
1CH|10|7||徛起山谷的以色列人看見軍兵逃走，掃羅及伊的子攏死，也放拺怹的城逃走，非利士人就來徛起伊。
1CH|10|8||隔日，非利士人來搶剝許個受刣的人，尋著掃羅及伊的子死佇基利波山，
1CH|10|9||怹就剝伊，提伊的頭殼及軍裝，差人到非利士地的四境報消息互怹的偶像及怹的百姓，
1CH|10|10||用伊的軍裝下佇怹的上帝的廟，吊伊的頭殼佇大袞的廟。
1CH|10|11||基列的雅比人聽見非利士人所款待掃羅一切的事，
1CH|10|12||怹的眾勇士就起來，將掃羅的身屍及伊許個子的身屍帶到雅比，閣將伊的骨骸佇雅比的橡樹腳，禁食七日。
1CH|10|13||按呢，掃羅死。因為伊犯罪佇耶和華，為著伊無守耶和華的命令；閣因為伊去尋鬼上身的婦仁人來問伊，
1CH|10|14||也無問耶和華，所以伊刣死伊，將伊的國歸互耶西之子大衛。
1CH|11|1||以色列眾人就聚集到希伯崙見大衛，講：「看啊，阮是你的骨肉。
1CH|11|2||從前掃羅做王的時，導以色列人出入的也是你；閣耶和華──你的上帝曾對你講：『你欲照顧我的百姓以色列，也欲做我的百姓以色列的人君。』」
1CH|11|3||對按呢以色列眾長老到希伯崙見王。大衛就佇希伯崙佇耶和華的面前及怹立約，怹就用油抹大衛做以色列王，照耶和華託仗撒母耳所講的。
1CH|11|4||大衛及以色列人去到耶路撒冷，就是耶布斯；彼時本地的耶布斯人徛起佇遐。
1CH|11|5||徛起佇耶布斯的人給大衛講：「你bē會入遮。」總是大衛攻取錫安的衛所，做大衛的城。
1CH|11|6||大衛講：「做頭攻擊耶布斯人者，欲做首領做元帥。」洗魯雅的子約押代先上去，就做首領。
1CH|11|7||大衛徛起佇衛所，所以怹叫伊做大衛的城。
1CH|11|8||伊起城的四圍，就是對米羅起到伊的四圍，其餘的約押修理伊。
1CH|11|9||大衛直直卡強大，因為萬軍的耶和華及伊佇啲。
1CH|11|10||下底所記是大衛勇士的頭人，怹及以色列眾人奮勇幫助伊得著國，設立伊做王、照耶和華所論以色列的話。
1CH|11|11||大衛勇士的數額記佇下底：哈革摩尼人雅朔班，伊是諸個將的首領，伊曾做一時抬槍刣死三百人。
1CH|11|12||第二是亞合人朵多的子以利亞撒，伊是三個勇士的一個。
1CH|11|13||伊曾及大衛佇巴斯達閔、非利士人聚集佇遐欲交戰。佇遐有一區園大麥滿滿，眾百姓就佇非利士人的面前逃走；
1CH|11|14||怹徛佇彼區園中來保護伊，續拍死非利士人。耶和華拯救怹互怹大卡贏。
1CH|11|15||三十個頭人中有二人落去石磐遐，入亞杜蘭的洞見大衛；非利士的軍隊紮營佇利乏音的山谷。
1CH|11|16||彼時大衛佇衛所，非利士人的兵營佇伯利恆。
1CH|11|17||大衛欣羨，講：「甚麼人會將伯利恆城門邊的井水汲來互我飲！」
1CH|11|18||此三人就對非利士的軍營衝過去，對伯利恆城門邊的井汲水，帶來互大衛。伊呣飲，傾佇耶和華面前，
1CH|11|19||講：「我的上帝啊，我決斷呣通做按呢，諸個人無顧生命，我豈敢飲怹的血嗎，因為怹無顧生命去汲來，所以伊呣飲伊！」諸個事是此三個勇士做的。
1CH|11|20||約押的兄弟亞比篩是彼三個勇士中的頭；因為伊抬槍攻擊三百人來刣死，就佇此三人中得著名。
1CH|11|21||三人中伊比彼二個卡出擢，就做怹的頭；總是bē比得起頭的三人。
1CH|11|22||有甲設人耶何耶大的子比拿雅曾做出多多大事的：刣死摩押人亞利伊勒的二個子，閣佇落雪的時落坑內刣死一隻獅，
1CH|11|23||閣刣死一個埃及的大漢人，有五肘的高，埃及人手裡有槍，大親像布機的樑；比拿雅抬枴落去接伊，搶埃及人手內的槍，才用伊的槍刣死伊。
1CH|11|24||諸個是耶何耶大的子比拿雅所行的事，就佇三個勇士中得著名。
1CH|11|25||伊比三十個勇士卡出擢，總是bē比得前三個勇士。大衛設立伊做侍衛長。
1CH|11|26||軍隊中的勇士有約押的兄弟亞撒黑、伯利恆人朵多的子伊勒哈難，
1CH|11|27||哈律人沙瑪、比倫人希利斯，
1CH|11|28||提哥亞人益吉的子以拉，亞拿突人亞比以謝，
1CH|11|29||戶沙人西比該，亞合人以來，
1CH|11|30||尼陀法人瑪哈萊、尼陀法人巴拿的子希立，
1CH|11|31||便雅憫族基比亞人利拜的子以太，比拉頓人比拿雅，
1CH|11|32||屬迦實諸個溪的人戶萊，亞拉巴人亞比，
1CH|11|33||巴路米人押斯瑪弗，沙本人以利雅哈巴，
1CH|11|34||基孫人哈深的眾子，哈拉人沙基的子約拿單，
1CH|11|35||哈拉人沙甲的子亞希暗，吾珥的子以利法勒，
1CH|11|36||米基拉人希弗，比倫人亞希雅，
1CH|11|37||迦密人希斯羅，伊斯拜的子拿萊，
1CH|11|38||拿單的兄弟約珥，哈基利的子彌伯哈，
1CH|11|39||亞捫人洗勒，比錄人拿哈萊（拿哈萊是給洗魯雅的子約押抬戰器者），
1CH|11|40||以帖人以拉，以帖人迦立，
1CH|11|41||赫人烏利亞，亞萊的子撒拔，
1CH|11|42||流便人示撒的子亞第拿（伊是流便支派中一個族長，導三十人），
1CH|11|43||瑪迦的子哈難，彌特尼人約沙法，
1CH|11|44||亞施他拉人烏西亞，亞羅珥人何坦的子沙瑪、耶利，
1CH|11|45||提洗人申利的子耶疊及伊的兄弟約哈，
1CH|11|46||瑪哈未人以利業，伊利拿安的子耶利拜、約沙未雅，摩押人伊特瑪、
1CH|11|47||以利業、俄備得，及米瑣八人雅西業。
1CH|12|1||大衛因為驚基士的子掃羅，守啲呣敢出去的時，有諸個勇士來到洗革拉尋伊，幫助伊交戰。
1CH|12|2||怹gâu開弓，會用倒手正手㧒石頭射箭，攏是便雅憫人掃羅的同族。
1CH|12|3||頭一個是亞希以謝，閣有約阿施，攏是基比亞人示瑪的子。閣有耶設及毗力是亞斯瑪威的子，閣有比拉迦，及亞拿突人耶戶，
1CH|12|4||基遍人以實買雅（佇三十人中是勇士，也啲管彼三十人），閣有耶利米、雅哈悉、約哈難，及基得拉人約撒拔，
1CH|12|5||伊利烏賽、耶利摩、比亞利雅、示瑪利雅、哈律弗人示法提雅，
1CH|12|6||可拉人以利加拿、耶西亞、亞薩列、約以謝、雅朔班，
1CH|12|7||基多人耶羅罕的子猶拉及西巴第雅。
1CH|12|8||迦得支派有幾若人到曠野的衛所歸倚大衛，怹攏是勇士戰士，會出陣夯屏牌抬槍。怹的面親像獅的面，gâu走親像山裡的鹿。
1CH|12|9||頭一個以設，第二俄巴底雅，第三以利押，
1CH|12|10||第四彌施瑪拿，第五耶利米，
1CH|12|11||第六亞太，第七以利業，
1CH|12|12||第八約哈難，第九以利薩巴，
1CH|12|13||第十耶利米，第十一末巴奈。
1CH|12|14||諸個攏是迦得人也攏是軍長，上bē的會抵當一百人，上會者會抵當一千人。
1CH|12|15||正月，約但河水漲滿雙旁岸的時，怹過河，互一切踮佇山谷的人走東走西。
1CH|12|16||閣有便雅憫猶大人來到衛所尋大衛。
1CH|12|17||大衛出去迎接怹，對怹講：「恁若是為著平安來幫助我，我及恁的心就相契合；總是恁若欲將我無罪的人賣佇對敵的手，願咱列祖的上帝鑑察責罰。」
1CH|12|18||彼時上帝的神臨到諸個將的頭人亞瑪撒，伊就講：大衛啊，阮是歸佇你者！耶西的子啊，阮是幫助你者！願你平平安安，願幫助你者也得著平安！因為你的上帝幫助你。大衛就收留怹，設立怹做軍長。
1CH|12|19||大衛從前及非利士出陣，欲攻擊掃羅的時，有瑪拿西支派幾若人來歸倚伊，總是到尾怹無幫助怹；因為非利士的頭人有議論，著互伊倒去，講：「伊的確歸伊的主人掃羅，致到咱的頭殼危險。」
1CH|12|20||彼時大衛去洗革拉，有瑪拿西人的千總押拿、約撒拔、耶疊、米迦勒、約撒拔、以利戶、洗勒太攏來歸倚伊。
1CH|12|21||諸個人幫助大衛攻擊土匪；怹攏是大氣力的勇士，閣做軍長。
1CH|12|22||彼時日日有人歸倚大衛，欲幫助伊，就成做大軍隊，親像上帝的軍隊一樣。
1CH|12|23||備辦交戰的軍隊到希伯崙見大衛，欲照耶和華的話移徙掃羅的國位互大衛。怹的數額記佇下面：
1CH|12|24||猶大支派，夯屏牌抬槍備辦交戰的有六千八百人。
1CH|12|25||西緬的支派，會出陣的勇士有七千一百人。
1CH|12|26||利未支派四千六百人。
1CH|12|27||耶何耶大是亞倫的家的首領，隨伊者有三千七百人。
1CH|12|28||閣有少年人撒督是大勇士，及伊本家的族長二十二人。
1CH|12|29||便雅憫的支派，就是掃羅的同族三千人，因為到彼時此族大半猶久擁護掃羅的家。
1CH|12|30||以法蓮支派的大勇士，佇本族出名者有二萬連八百人。
1CH|12|31||瑪拿西半支派，記名者共一萬八千，攏來設立大衛做王。
1CH|12|32||以薩迦支派，有智識、識時勢，知以色列所著行者怹的頭人有二百；怹的兄弟攏趁怹的命令。
1CH|12|33||西布倫有會出陣者，攏gâu交戰會用逐樣的軍器者，有五萬人，怹會排隊伍，無二樣心。
1CH|12|34||屬拿弗他利者，有一千個軍長；夯屏牌、抬槍來隨怹者有三萬七千人。
1CH|12|35||但的支派，會排陣的二萬八千六百人。
1CH|12|36||屬亞設的，會出軍排陣的有四萬人。
1CH|12|37||約但河的東旁流便人、迦得人、瑪拿西半支派的人，抬逐樣的軍器來交戰的有十二萬人。
1CH|12|38||諸個戰士攏會排隊伍，誠實心到希伯崙，欲設立大衛做以色列全國的王。以色列其餘的人也同一樣的心欲設立大衛做王。
1CH|12|39||怹踮遐三日久，及大衛相及踮也飲也食，因為怹的兄弟給怹備辦便便。
1CH|12|40||倚近怹的人直到以薩迦、西布倫、拿弗他利的人將驢、駱駝、騾、牛，載麵粉食物，及無花果餅、葡萄干、酒、油來遐，也有帶牛羊攏真多，因為佇以色列中有大歡喜。
1CH|13|1||大衛及諸個千總、百總，及諸個頭人參詳。
1CH|13|2||大衛對以色列全會講：「恁若掠做好，閣是出佇耶和華──咱的上帝的意思，今咱就差人遍行以色列全地，見咱許個猶剩的兄弟及踮佇有郊野的城的祭司利未人，互怹攏聚集到咱遮。
1CH|13|3||咱就通帶咱的上帝的約櫃到咱遮；因為掃羅的時陣，咱無用彼個來問上帝。」
1CH|13|4||全會攏講通按呢行；眾百姓攏看此個代誌做好。
1CH|13|5||對按呢，大衛召以色列人對埃及西曷的溪直到哈馬出入的所在，欲帶上帝的約櫃對基列耶琳來。
1CH|13|6||大衛及以色列眾人就到巴拉，就是屬猶大的基列耶琳，愛欲對遐帶彼個踮佇𠼻𡀔兵中間耶和華上帝的約櫃，就是用伊名來稱呼者。
1CH|13|7||怹用新的車，載上帝的約櫃對亞比拿達的厝出來。烏撒及亞希約趕車。
1CH|13|8||大衛及以色列眾人佇上帝的面前盡力唱歌，用琴、瑟、鑼、鼓、號頭，作樂跳舞。
1CH|13|9||到基頓的五穀場；因為牛著觸，烏撒伸手按彼個櫃。
1CH|13|10||耶和華受氣烏撒，因為伊伸手按約櫃就拍伊，伊就死佇遐佇上帝的面前。
1CH|13|11||大衛因為耶和華拍烏撒，就無歡喜，號彼個所在做毗列斯烏撒，直到今仔日。
1CH|13|12||彼日，大衛驚上帝，就講：「我豈可通帶上帝的約櫃到我的所在？」
1CH|13|13||對按呢大衛無帶約櫃到大衛的城家己的所在，就轉到迦特人俄別以東的家。
1CH|13|14||上帝的約櫃佇俄別以東的家佇伊的厝三月日久，耶和華賜福佇俄別以東的家及伊一切所有的。
1CH|14|1||推羅王希蘭差使者帶柏香柴，及土水師傅、做木師傅到大衛遐欲給伊起厝。
1CH|14|2||大衛知耶和華定著設立伊做以色列王，閣為著伊的百姓以色列的緣故，來興起伊的國。
1CH|14|3||大衛佇耶路撒冷閣娶幾若個某，大衛閣生子查某子。
1CH|14|4||佇耶路撒冷所生諸個子的名記佇下底：沙某亞、朔罷、拿單、所羅門、
1CH|14|5||益轄、以利書亞、以法列、
1CH|14|6||羅迦、尼斐、雅非亞、
1CH|14|7||以利沙瑪、比利雅大、以利法列。
1CH|14|8||非利士人聽見大衛受抹油做以色列全國的王，非利士人就攏上來尋大衛。大衛聽見，就出去抵敵伊。
1CH|14|9||非利士人來，排列佇利乏音的山谷。
1CH|14|10||大衛問上帝，講：「我著上去攻擊非利士人嗎？你欲將怹交佇我的手嗎？」耶和華講：「著上去，因為我欲將怹交佇你的手。」
1CH|14|11||怹上來巴力毗拉心，大衛佇遐拍怹。大衛講：「上帝用我的手沖散我的對敵，親像水沖散一樣」；因為按呢叫彼所在做巴力毗拉心。
1CH|14|12||非利士人放下怹的上帝佇遐，大衛命令人用火燒伊。
1CH|14|13||非利士人閣排列佇山谷。
1CH|14|14||大衛閣問上帝。上帝給伊講：「呣通上去追趇，著閃對邊仔，佇桑材樹的對面來攻擊怹。
1CH|14|15||你聽見桑材樹尾有腳步的聲，就著出去交戰，因為上帝做你的頭前出去欲拍非利士人。」
1CH|14|16||大衛就遵趁上帝所吩咐，怹拍非利士人的軍隊，對基遍到基色。
1CH|14|17||大衛的名聲就報揚逐所在，耶和華互列國攏驚伊。
1CH|15|1||大衛就為家己起幾若間厝佇大衛的城，閣為上帝的約櫃備辦一所在，給伊搭布棚。
1CH|15|2||彼時大衛講：「除去利未人以外，無人通扛上帝的約櫃；因為耶和華揀怹扛上帝的約櫃，閣服事伊直到永遠。」
1CH|15|3||大衛聚集以色列眾人到耶路撒冷，愛將耶和華的約櫃扛到伊所給伊備辦的所在。
1CH|15|4||大衛閣聚集亞倫的子孫及利未人。
1CH|15|5||哥轄的子孫中有頭人烏列及伊的兄弟一百二十人。
1CH|15|6||米拉利的子孫中有頭人亞帥雅及伊的兄弟二百二十人。
1CH|15|7||革順的子孫中有頭人約珥及伊的兄弟一百三十人。
1CH|15|8||以利撒反的子孫中有頭人示瑪雅及伊的兄弟二百人。
1CH|15|9||希伯崙子孫中有頭人以列及伊的兄弟八十人。
1CH|15|10||烏設的子孫中有頭人亞米拿達及伊的兄弟一百十二人。
1CH|15|11||大衛召祭司撒督及亞比亞他，以及利未人烏列、亞帥雅、約珥、示瑪雅、以列、亞米拿達諸個人來，
1CH|15|12||對怹講：「恁是利未人的族長，恁及恁的兄弟著家己清氣，才通將耶和華──以色列上帝的約櫃扛到我所給伊備辦的所在。
1CH|15|13||因為恁從前無按呢做，咱的上帝──耶和華已經責罰咱，因為咱無照定著的例尋伊。」
1CH|15|14||對按呢祭司及利未人清氣家己，欲將以色列的上帝──耶和華的約櫃扛上來。
1CH|15|15||利未的子孫就用槓，扛上帝的約櫃佇肩頭頂，照摩西趁耶和華的話所命令的。
1CH|15|16||大衛教利未的族長，分派怹唱歌的兄弟作樂用瑟及琴及鐃鈸，歡喜出聲來唱。
1CH|15|17||對按呢利未人分派約珥的子希幔及伊兄弟中比利家的子亞薩，及怹同族的兄弟米拉利的子孫中古沙雅的子以探。
1CH|15|18||閣有第二班的兄弟撒迦利雅、便雅設、示米拉末、耶悅、烏尼、以利押、比拿雅、瑪西雅、瑪他提雅、以利斐利戶、彌克尼雅，及顧門者俄別以東及耶利。
1CH|15|19||按呢，派唱歌者希幔、亞薩、以探拍鐃鈸出大聲；
1CH|15|20||派撒迦利雅、雅設、示米拉末、耶悅、烏尼，以利押、瑪西雅、比拿雅彈瑟，伊的聲音清亮；
1CH|15|21||閣派瑪他提雅、以利斐利戶、彌克尼雅、俄別以東、耶利、亞撒西雅做頭彈琴，調用第八。
1CH|15|22||利未人的頭人基拿尼雅是管理唱歌，閣教人唱歌，因為伊精通此個。
1CH|15|23||比利家、以利加拿是約櫃前顧門者。
1CH|15|24||祭司示巴尼、約沙法、拿單業、亞瑪賽、撒迦利雅、比拿亞、以利以謝佇上帝的約櫃前歕號頭。俄別以東及耶希亞也是約櫃前顧門者。
1CH|15|25||對按呢，大衛及以色列的長老，及千總攏去俄別以東的家歡喜扛耶和華的約櫃對遐上來。
1CH|15|26||上帝幫助扛耶和華約櫃的利未人，怹就獻公的牛七隻，公的羊七隻。
1CH|15|27||大衛穿幼苧布的長衫，扛約櫃的利未人及唱歌者，以及管理唱歌的基拿尼雅，連唱歌的人攏是按呢；大衛閣穿幼苧布的以弗得。
1CH|15|28||按呢，以色列眾人出大聲，歕哨角、歕號頭、拍鐃鈸、彈琴及瑟，扛耶和華的約櫃上來。
1CH|15|29||耶和華的約櫃到大衛城的時，掃羅的查某子米甲對窗仔內啲看，看見大衛王趒跳跳舞，心內就看輕伊。
1CH|16|1||怹扛上帝的約櫃，下佇大衛所給伊搭的布棚內，也獻燒祭及平安祭佇上帝的面前。
1CH|16|2||大衛獻燒祭及平安祭明白，就用耶和華的名給百姓祝福，
1CH|16|3||閣分互以色列的眾人，無論男女，逐人互怹一個餅，一塊肉，一個葡萄餅。
1CH|16|4||大衛派幾若個利未人佇耶和華的約櫃前服事，來紀念稱謝，謳咾耶和華──以色列的上帝：
1CH|16|5||做頭的是亞薩，第二個是撒迦利雅，閣有雅設、示米拉末、耶悅、瑪他提雅、以利押、比拿雅、俄別以東、耶利，彈瑟彈琴；只有亞薩拍大聲的鐃鈸；
1CH|16|6||祭司比拿雅及雅哈悉常常佇上帝的約櫃前歕號頭。
1CH|16|7||彼日，大衛起頭定著用亞薩及伊的兄弟感謝耶和華：
1CH|16|8||恁著感謝耶和華，求叫伊的名，佇萬百姓的中間報揚伊的所做！
1CH|16|9||著向伊吟詩，向伊唱歌謳咾，談論伊一切奇妙的所行。
1CH|16|10||著因為伊聖名來誇口；尋耶和華的人，心內著歡喜。
1CH|16|11||著尋耶和華及伊的權能，常常尋見伊的面。
1CH|16|12||伊的奴僕以色列的後裔，
1CH|16|13||伊所揀雅各的子孫啊，恁著數念伊所做奇妙的事及伊的神蹟，及伊的嘴判斷的話。
1CH|16|14||伊是耶和華──咱的上帝，全地攏有伊的判斷。
1CH|16|15||著記念伊的約，直到永遠；伊所吩咐的話，直到萬代，
1CH|16|16||就是及亞伯拉罕所立的約，對以撒所咒的誓。
1CH|16|17||伊閣將此個約對雅各定著做律例，對以色列定著做永遠的約，
1CH|16|18||講：我欲將迦南地賞賜你，做恁產業的份額。
1CH|16|19||當時恁的人丁有限，數額少少，閣佇遐做出外；
1CH|16|20||怹對此族行到彼族，對此族到別個百姓。
1CH|16|21||伊無容允甚麼人欺負怹，為著怹的緣故譴責君王，
1CH|16|22||講：呣通摸著我受抹油者，也呣通歹款待我的先知！
1CH|16|23||全地攏著向耶和華唱歌！日日傳報伊的救恩。
1CH|16|24||佇列邦的中間講起伊的榮光，佇萬百姓的中間講起伊奇妙的所做。
1CH|16|25||因為耶和華做大，應該受極大的謳咾；伊佇眾上帝的頂面，應該受敬畏。
1CH|16|26||因為列邦的上帝攏是虛假，獨獨耶和華創造諸個天。
1CH|16|27||佇伊的面前有尊貴及威嚴，佇伊的所在有權能及歡喜。
1CH|16|28||百姓中的逐族啊，恁著將權能榮光歸互耶和華，歸互耶和華！
1CH|16|29||用伊的名所應該得著的榮光歸互耶和華，帶禮物來到伊的面前；著用聖潔的妝飾敬拜耶和華。
1CH|16|30||全地佇伊的面前愕愕惙，世界堅固bē搖動。
1CH|16|31||願天歡喜，地快樂；佇列邦中著講：耶和華做王！
1CH|16|32||願海及其中所充滿的攏出大聲；願田園及其中所有的攏快樂。
1CH|16|33||彼時，樹林內的樹木欲佇耶和華的面前出歡喜的聲，因為伊來欲審判全地。
1CH|16|34||恁著感謝耶和華；因為伊是好，伊的慈愛永遠佇啲！
1CH|16|35||著講：拯救阮的上帝，求你救阮，聚集阮，救阮脫離列邦人，通互阮祝謝你的聖名，掠你的受謳咾做大悅。
1CH|16|36||著謳咾耶和華──以色列的上帝，對永遠到永遠。眾百姓攏講：「阿們！」閣謳咾耶和華。
1CH|16|37||大衛留亞薩及伊的兄弟佇耶和華的約櫃前常常服事佇約櫃前，照逐日的工所著做的；
1CH|16|38||閣留俄別以東及怹的兄弟六十八人，以及耶杜頓的子俄別以東，及何薩做顧門者；
1CH|16|39||也留祭司撒督及伊的兄弟眾祭司佇基遍高的所在，耶和華的會幕前，
1CH|16|40||通佇燒祭的壇頂，逐日早暗獻燒祭互耶和華，照耶和華命令以色列人的律法一切所記載的。
1CH|16|41||及怹做陣的有希幔、耶杜頓，及其餘受揀選記名者，通感謝耶和華，因為伊的慈愛永遠佇啲。
1CH|16|42||及怹做陣的有希幔、耶杜頓是用號頭及鐃鈸，以及上帝的樂器來互許個唱歌者。耶杜頓的子孫是做顧門者。
1CH|16|43||對按呢眾百姓逐人倒去怹的家；大衛也倒去給伊的家祝福。
1CH|17|1||大衛踮佇伊的宮內，大衛對先知拿單講：「看啊，我踮佇柏香柴的宮內，總是耶和華的約櫃佇帳房內。」
1CH|17|2||拿單給大衛講：「見若佇你心內所想的通行伊，因為上帝及你佇啲。」
1CH|17|3||彼暝，上帝的話臨到拿單，講：
1CH|17|4||「你去給我的奴僕大衛講，耶和華按呢講：『你bē得通起厝互我踮。
1CH|17|5||因為對我導以色列上來的日到今仔日，我未曾徛起厝內，是對此個布棚到彼個布棚，對此個帳房到彼個帳房。
1CH|17|6||見若我及以色列人所到的所在，佇我所吩咐照顧我的百姓以色列的士師中，我豈曾對怹一人講：你啥事無給我起柏香柴的厝啊？』
1CH|17|7||今你著去給我的奴僕大衛講，萬軍的耶和華按呢講：『我曾佇羊寮(tiâu)對你啲顧羊來召你，做我的百姓以色列的人君。
1CH|17|8||見若你所曾去的所在，我常常及你佇啲，佇你的面前剿滅你攏總的對敵；我欲互你大出名，親像地上諸個偉人的名聲。
1CH|17|9||閣我欲給我的百姓以色列定著一個所在，來栽培怹，互怹徛起家己的所在，無閣遷徙；兇惡的人也無親像起頭陷害怹，
1CH|17|10||亦無親像我命令士師治理我的百姓以色列的時一樣。我欲互你的對敵攏降服，閣我給你講，耶和華欲給你建立一個家。
1CH|17|11||到你的日子滿足倒去你的列祖遐，我欲互你的後裔續接你的位，我也欲堅固伊的國位。
1CH|17|12||伊欲給我起厝；我欲堅固伊的座位到永遠。
1CH|17|13||我欲做伊的父，伊欲做我的子；我無欲互我的慈愛離開伊，親像我前互伊離開彼個你以上的王。
1CH|17|14||我也欲永遠堅固伊佇我的家佇我的國；伊的座位也欲堅固到永遠。』」
1CH|17|15||拿單就照諸個話，諸個默示，去給大衛講。
1CH|17|16||大衛王就入去，坐佇耶和華的面前，講：「耶和華上帝啊，我是甚麼人，我是甚麼號的家，你才導我到此個地步啊？
1CH|17|17||上帝啊，你看此個，猶掠做小可，因為你閣論到你的奴僕的家到佇久長。耶和華上帝啊，你款待我親像尊貴的人的地位。
1CH|17|18||大衛猶有甚麼話通對你講？到你的奴僕所得著的尊貴？因為你知你的奴僕。
1CH|17|19||耶和華啊，因為你的奴僕的緣故，閣照你的心意，你有行此個大事，閣顯出諸個大事。
1CH|17|20||耶和華啊，照我的耳孔所聽見的，無一個親像你，你以外無別個上帝。
1CH|17|21||地上有叨落一國親像你的百姓以色列？就是上帝早日去救贖伊做家己的百姓，互你對極大閣通驚的事得著名，因為趕逐列國離開你的百姓，就是你所救贖出埃及者的面前。
1CH|17|22||因為你互你的百姓以色列做你的百姓，直到永遠；耶和華啊，你也做怹的上帝。
1CH|17|23||耶和華啊，今你所論到你的奴僕及伊的家的話，願伊堅固，到永遠，求你照你所講來行。
1CH|17|24||願你的名永遠堅固，受尊做大，講：『萬軍的耶和華是以色列的上帝，是做以色列的上帝。』你的奴僕大衛的家欲佇你的面前堅固。
1CH|17|25||我的上帝啊，因為你有啟示你的奴僕知，你欲給伊建立一個家，所以你的奴僕好膽佇你的面前祈禱。
1CH|17|26||耶和華啊，只有你是上帝，你用此個福氣應允你的奴僕。
1CH|17|27||今你歡喜賜福你的奴僕的家，互伊永遠佇你的面前。耶和華啊，因為你已經賜福，的確永遠得著福氣。」
1CH|18|1||此霎了後，大衛拍非利士人，互怹降服，閣對非利士人的手取迦特及伊的鄉里；
1CH|18|2||閣拍摩押，摩押人就服事大衛，來進貢伊。
1CH|18|3||瑣巴王哈大利謝去伯拉河，欲堅固伊的國權，大衛就拍伊，直到哈馬，
1CH|18|4||大衛搶伊的戰車一千張，馬兵七千，步兵二萬，拖車的馬大衛就割伊大腿的筋，其中只有留一百張車的馬。
1CH|18|5||大馬色的亞蘭人來幫助瑣巴王哈大利謝，大衛就刣亞蘭人二萬二千人。
1CH|18|6||對按呢大衛佇大馬色的亞蘭地設立防守的兵營，亞蘭人就降服大衛，來進貢伊。大衛無論叨落去，耶和華攏互伊得勝。
1CH|18|7||大衛搶哈大利謝諸個奴僕金的屏牌帶到耶路撒冷。
1CH|18|8||大衛閣對哈大利謝所管的提巴及均二個城搶多多銅。就是所羅門所用來造銅海及柱，以及諸個銅器的。
1CH|18|9||哈馬王陀烏聽見大衛拍贏哈大利謝的全軍，
1CH|18|10||就差伊的子哈多蘭去見大衛王，給伊請安，也給伊祝福，因為伊有及哈大利謝交戰來卡贏伊（本然哈大利謝及陀烏常常有交戰的緣故）。哈多蘭續帶金銀銅諸個器具。
1CH|18|11||大衛王將諸個器具，及對逐國帶來的金銀，攏分別做聖獻互耶和華，就是伊對以東、摩押、亞捫族、非利士人、亞瑪力所搶來的。
1CH|18|12||洗魯雅的子亞比篩佇鹽的山谷刣以東人一萬八千。
1CH|18|13||伊佇以東地設立防守的兵營，以東人就攏降服大衛。大衛無論叨落去，耶和華攏互伊得勝。
1CH|18|14||大衛做以色列全國的王，閣佇眾百姓的中間秉公行義。
1CH|18|15||洗魯雅的子約押做元帥；亞希律的子約沙法做史官；
1CH|18|16||亞希突的子撒督及亞比亞他的子亞希米勒做祭司；沙威沙做書記官；
1CH|18|17||耶何耶大的子比拿雅管轄基利提人及比利提人。大衛的眾子攏佇王的身邊做頭人。
1CH|19|1||此霎了後，亞捫人的王拿轄死，伊的子續接伊做王。
1CH|19|2||大衛講：「我欲好款待拿轄的子哈嫩因為伊的老父從前好款待我。」大衛就差幾若個使者為著伊死老父去安慰伊。大衛的人臣到亞捫人的地見哈嫩，欲安慰伊，
1CH|19|3||總是亞捫人的貴族對哈嫩講：「大衛差人來安慰你，拍算伊是尊敬你的老父嗎？伊的人臣來見你豈呣是欲詳細查、毀滅、探聽此個地嗎？」
1CH|19|4||哈嫩就將大衛的人臣剃伊的嘴鬚，剪斷伊的衣服的一半，露現伊的下體，才互伊去。
1CH|19|5||有人用諸個人所抵著的去給大衛講，伊就差人去接怹，因為許個人真見誚；王吩咐講：「著且踮耶利哥，聽候嘴鬚發長才倒來。」
1CH|19|6||亞捫人知對怹的所做有互大衛厭惡怹，哈嫩及亞捫人就寄銀一千他連得，對米所波大米、亞蘭、瑪迦、瑣巴倩戰車及馬兵，
1CH|19|7||對按呢倩三萬二千張的戰車及瑪迦王以及伊的百姓；怹就來紮營佇米底巴的頭前。亞捫人也對怹許個城出來，聚集欲交戰。
1CH|19|8||大衛聽見，就差約押及勇猛的全軍出去。
1CH|19|9||亞捫人出來排陣佇城門前，所來諸個王另外排陣佇郊野。
1CH|19|10||約押看見對敵佇伊的前後排陣，就對以色列軍中揀選精兵，互怹排陣來對亞蘭人；
1CH|19|11||其餘的兵交互伊的小弟亞比篩，互伊排陣對亞捫人。
1CH|19|12||閣講：「亞蘭人若卡強我，你著來幫助我；亞捫人若卡強你，我就幫助你。
1CH|19|13||著好膽，咱著為咱的百姓及咱的上帝諸個城做大丈夫，願耶和華照伊所看做好的來行。」
1CH|19|14||約押就及隨伊的人進前排陣佇亞蘭的面前；亞蘭人就佇伊的面前逃走。
1CH|19|15||亞捫人看見亞蘭人逃走，怹亦佇約押的小弟亞比篩面前逃走入城。約押就倒轉去耶路撒冷。
1CH|19|16||亞蘭人看見怹刣輸以色列人，就差使者聚集大河彼旁的亞蘭人，哈大利謝的將軍朔法導怹來。
1CH|19|17||有人通知大衛，伊就聚集以色列眾人過約但河，來到亞蘭人遐，排陣抵敵怹。大衛已經排陣攻擊亞蘭人，怹就及伊交戰。
1CH|19|18||亞蘭人佇以色列人的面前逃走。大衛刣亞蘭人七千張車的兵，閣步兵四萬，亦刣死將軍朔法。
1CH|19|19||哈大利謝諸個人臣看見怹刣輸以色列人，就及大衛講和，來服事伊。對按呢亞蘭人無閣幫助亞捫人。
1CH|20|1||年頭，列王出來交戰的時，約押導軍兵毀壞亞捫人的地，圍困拉巴；大衛猶原踮佇耶路撒冷。約押拍拉巴的城，捙倒伊。
1CH|20|2||大衛搶怹的王所戴金的冕旒，秤伊的金重一他連得，閣鑲寶石；人將此個冕旒戴佇大衛的頭殼。大衛對城內搶伊的財物多多，
1CH|20|3||將城內的人拖出來，用鋸仔、用鐵耙、用斧頭刣死怹，大衛用按呢款待亞捫逐個城。大衛就及眾百姓攏倒去耶路撒冷。
1CH|20|4||了後，及非利士人交戰佇基色。戶沙人西比該刣死大漢人一個子名叫細派，非利士人就降服。
1CH|20|5||閣及非利士人交戰。彼時睚珥的子伊勒哈難刣死迦特人歌利亞的兄弟拉哈米；此人的槍柄大親像布機的軸心。
1CH|20|6||閣佇迦特交戰。佇遐有一個大漢人，手腳攏有六支指頭仔，共有二十四支，伊也是大漢人的子。
1CH|20|7||此人侮慢以色列人的時，大衛的兄示米亞的子約拿單刣死伊。
1CH|20|8||諸個人攏是佇迦特的大漢人生的，怹攏死佇大衛的手及伊的人臣的手。
1CH|21|1||撒但起來愛害以色列，引誘大衛算以色列人的數額。
1CH|21|2||大衛給約押及百姓中的首領講：「恁去算以色列人，對別是巴到但，倒來給我講，互我知怹的數額。」
1CH|21|3||約押講：「願耶和華互伊的百姓比現今加添百倍。我的主我的王啊，怹豈無攏是我的主的百姓嗎？我的主啥事命令此個代誌，啥事互以色列犯罪啊？」
1CH|21|4||總是王的話贏過約押。約押就出去，遍行以色列地，閣倒來耶路撒冷，
1CH|21|5||約押就將所算百姓的總額報告大衛：以色列人會抬刀者一百十萬；猶大人會抬刀者四十七萬。
1CH|21|6||獨獨利未人及便雅憫人伊無算在內，因為約押厭惡王此個命令。
1CH|21|7||此個事上帝看做呣好，就拍以色列。
1CH|21|8||大衛對上帝講：「我行此個事大大有罪！今求你除去你的奴僕的罪，因為我所做的真戇。」
1CH|21|9||耶和華吩咐大衛的先見者迦得講：
1CH|21|10||「你著去給大衛講，耶和華按呢講：今我用三項排佇你面前，你揀一項，我通行佇你。」
1CH|21|11||迦得就來見大衛，給伊講：「耶和華按呢講：『你著家己揀：
1CH|21|12||豈採三年的飢荒；抑是三月日久抵著損害佇你的對敵的面前，互仇讎的刀劍趇著你；抑是三日久耶和華的劍，就是瘟疫佇你的國內，耶和華的使者佇以色列的遍境啲毀滅。』今你著想看，我通用甚麼話回覆差我者。」
1CH|21|13||大衛給迦得講：「我窘迫到極。我願陷落佇耶和華的手，因為伊的憐憫真大；我呣願陷落佇人的手。」
1CH|21|14||對按呢，耶和華就降瘟疫佇以色列，以色列人死者七萬。
1CH|21|15||上帝差一個使者到耶路撒冷滅伊，欲滅伊的時，耶和華看見，就退悔此個災禍，就給毀滅的使者講：「夠額啦，今通停你的手！」彼時，耶和華的使者徛佇耶布斯人阿珥楠的五穀場。
1CH|21|16||大衛抬目，看見耶和華的使者徛佇半空中，拔刀佇手裡，伸佇耶路撒冷的頂面。大衛及諸個長老攏穿麻衫，面仆佇地裡。
1CH|21|17||大衛對上帝講：「吩咐算百姓的豈呣是我嗎？我犯罪行大歹，總是諸個羊群有做甚麼啊？求耶和華──我的上帝伸手佇我及我的父的家，呣通攻擊你的百姓，降瘟疫互怹。」
1CH|21|18||當彼時耶和華的使者命令迦得去給大衛講，大衛著上去，佇耶布斯人阿珥楠的五穀場給耶和華起一座壇；
1CH|21|19||大衛就照迦得奉耶和華的名所講的話上去。
1CH|21|20||彼時阿珥楠啲拍麥，越頭看見天使，及伊佇啲四個子走去匿。
1CH|21|21||大衛到阿珥楠遐，阿珥楠看見大衛，就出五穀場，俯頭拜大衛。
1CH|21|22||大衛對阿珥楠講：「你用此個五穀場的地互我，互我佇遐通給耶和華起一座壇，你著照足額的價錢賣我，互瘟疫息無害百姓。」
1CH|21|23||阿珥楠給大衛講：「你通用伊，願我的主我的王照你所看做好的去行。你看，我用牛互你做燒祭，用拍五穀的器具做柴，亦用麥做素祭。諸個我攏互你。」
1CH|21|24||大衛王給阿珥楠講：「呣是按呢！我決斷欲用足額的價錢來買。因為我呣愛提你的物互耶和華，呣愛用無開費來獻燒祭。」
1CH|21|25||對按呢大衛為著彼塊地秤六百舍客勒的金互阿珥楠。
1CH|21|26||大衛佇遐給耶和華起一座壇，獻燒祭及平安祭，閣求叫耶和華。伊對天降火佇座壇頂，來應伊。
1CH|21|27||耶和華命令使者，伊就收伊的刀入鞘。
1CH|21|28||彼時，大衛看見耶和華佇耶布斯人阿珥楠的五穀場應伊，就佇遐獻祭。
1CH|21|29||因為摩西佇曠野所造耶和華的會幕及燒祭的壇，彼時攏佇基遍高的所在；
1CH|21|30||總是大衛bē會上到伊的面前來問上帝，因為伊驚耶和華使者的刀。
1CH|22|1||大衛講：「這是耶和華上帝的厝，此個是以色列燒祭的壇。」
1CH|22|2||大衛命令聚集徛起以色列地的出外人，閣派拍石的師傅拍石，愛欲起上帝的殿。
1CH|22|3||大衛備辦鐵真多做門扇的釘及相連的路用，閣備辦銅真多，到bē秤得；
1CH|22|4||亦備辦bē算得的柏香柴，因為西頓人及推羅人載多多柏香柴到大衛遐。
1CH|22|5||大衛講：「我的子所羅門猶久細漢閣軟茈，欲給耶和華起的殿著真媠到極，互伊名聲榮光到佇萬國，所以我今著給伊備辦。」大衛就佇未死的代先備辦多多材料。
1CH|22|6||大衛就叫伊的子所羅門來，吩咐伊著給以色列的上帝起殿，
1CH|22|7||給所羅門講：「我的子啊，我心內本想欲為耶和華──我的上帝的名起殿，
1CH|22|8||總是耶和華的話臨到我講：『你流多多人的血，大大交戰，你bē得通為我的名起殿，因為你佇我的目睭前互多多人的血流佇地裡。
1CH|22|9||看啊，你欲生一個子，伊欲做太平的人；我欲互伊太平，互四圍諸個對敵無攪擾伊。伊的名欲叫所羅門。佇伊坐位的日，我欲賞賜安靜和平互以色列。
1CH|22|10||伊欲為我的名起殿。伊欲做我的子；我欲做伊的父。我欲堅固伊的國位，佇以色列到永遠。』
1CH|22|11||我的子啊，今願耶和華及你佇啲，互你亨通，起你的上帝──耶和華的殿，照伊所論到你者。
1CH|22|12||獨獨願耶和華賞賜你聰明智慧，互你治理以色列，來遵趁耶和華──你的上帝的律法。
1CH|22|13||你若謹慎遵趁耶和華所命令摩西教示以色列諸個律例法度，就你欲亨通。你著奮志好膽，莫得驚，莫得愞。
1CH|22|14||我佇困苦中為耶和華的殿備辦金十萬他連得，銀一百萬他連得，銅及鐵重到bē秤得，因為真多；我也有備辦柴及石，你通閣加添伊。
1CH|22|15||閣你也有多多師傅、拍石者、做木者，及逐號工程師，通做逐號的工。
1CH|22|16||金銀銅鐵多到bē算得。你著起來做，願耶和華及你佇啲。」
1CH|22|17||大衛閣吩咐以色列的眾首領幫助伊的子所羅門，講：
1CH|22|18||「耶和華──恁的上帝豈無及恁佇啲嗎？豈無佇四圍賞賜恁平安嗎？因為伊已經將此個地徛起的百姓交佇我的手，此個地就降服佇耶和華及伊的百姓的面前。
1CH|22|19||今恁著定著恁的心恁的意思，尋耶和華──恁的上帝；亦著起來起造耶和華上帝的聖所，通將耶和華的約櫃及上帝聖的器具搬入為耶和華的名所欲起的殿。」
1CH|23|1||大衛年老，日子滿足，就設立伊的子所羅門做以色列王。
1CH|23|2||大衛聚集以色列的眾首領及諸個祭司以及利未人。
1CH|23|3||利未人對三十歲以上者攏過算，照所算查甫人的額數共三萬八千；
1CH|23|4||其中二萬四千人管理耶和華殿的工，有六千人做職員及士師。
1CH|23|5||有四千人做顧門者，閣四千人將我大衛所做用啲謳咾的樂器謳咾耶和華。
1CH|23|6||大衛照利未的子革順、哥轄、米拉利來分怹的子孫的班列。
1CH|23|7||屬革順的人拉但及示每。
1CH|23|8||拉但的子大的是耶悅，閣有細坦及約珥，共三人。
1CH|23|9||示每的子示羅密、哈設、哈蘭共三人。這是拉坦族的族長。
1CH|23|10||示每的子雅哈、細拿、耶烏施、比利亞此四人就是示每的子。
1CH|23|11||雅哈是大子，第二個細撒。獨獨耶烏施、比利亞的子孫無偌多，所以算做一族。
1CH|23|12||哥轄的子是暗蘭、以斯哈、希伯倫、烏設共四人。
1CH|23|13||暗蘭的子亞倫、摩西。亞倫及伊的子孫是分別到佇永遠，來分別至聖的物做聖，佇耶和華的面前燒香，來服事伊，奉伊的名祝福，到佇永遠。
1CH|23|14||論到上帝的奴僕摩西，伊的子名字記佇利未的支派中。
1CH|23|15||摩西的子是革舜及以利以謝。
1CH|23|16||革舜的子大的是細布業；
1CH|23|17||以利以謝的子利哈比雅是大的。以利以謝無別個子，總是利哈比雅的子真多。
1CH|23|18||以斯哈的子大的示羅密。
1CH|23|19||希伯倫的子大的耶利雅，第二個是亞瑪利亞，第三個是雅哈悉，第四是耶加面。
1CH|23|20||烏設的子大的是米迦，第二個是耶西雅。
1CH|23|21||米拉利的子抹利、某示。抹利的子以利亞撒、基士。
1CH|23|22||以利亞撒死，無子，只有查某子，怹的兄弟基士的子娶怹。
1CH|23|23||某示的子是末力、以得、耶利摩共三人。
1CH|23|24||頂面所記攏是利未的子孫，照怹老父的家來做族長，為耶和華的厝來做差用的工，逐人對二十歲以上受算，攏照怹的名的數額來計算。
1CH|23|25||因為大衛講：「耶和華──以色列的上帝已經互伊的百姓平安，閣伊永遠踮佇耶路撒冷。
1CH|23|26||利未人也呣免閣扛會幕及其中所用攏總的器具。」
1CH|23|27||因為照大衛臨終的時所吩咐的，利未人對二十歲以上攏受算。
1CH|23|28||因為伊的職是跟隨亞倫的子孫，來做耶和華殿的工，就是佇諸個院及諸個房來做工，亦互諸個聖物清氣，來做耶和華殿的工，
1CH|23|29||料理排列的餅，素祭的麵粉，或是無酵的薄餅，及鼎內所煏，以及調和的物，閣管理秤量的事；
1CH|23|30||逐早起，徛啲來感謝謳咾耶和華，逐下昏也是按呢，
1CH|23|31||閣佇安息日、月的初一，及節期，獻諸個燒祭互耶和華，照物的數額，照所定著的例，常常獻佇耶和華的面前；
1CH|23|32||閣互伊顧守會幕的責成，及聖所的責成，以及伊的兄弟亞倫的子孫所互伊做的責成，來服事佇耶和華的厝。
1CH|24|1||亞倫子孫的班列記佇下底：亞倫的子拿答、亞比戶、以利亞撒、以他瑪。
1CH|24|2||拿答、亞比戶比怹老父卡代先死，閣無子；所以，以利亞撒、以他瑪擔當祭司的職。
1CH|24|3||大衛及以利亞撒子孫中的撒督及以他瑪子孫中的亞希米勒，照怹的次序分怹的班列。
1CH|24|4||以利亞撒子孫中的頭人，比以他瑪子孫中所有的卡多，就分伊的班佇下底：以利亞撒的子孫中做族長者有十六人，以他瑪的子孫中照伊的老父的家有八人；
1CH|24|5||以利亞撒的子孫，以他瑪的子孫，攏照抽籤分派，無分此個彼個。有的佇聖所做首領，有的佇上帝面前做首領。
1CH|24|6||做書記的利未人拿坦業的子示瑪雅佇王及許個首領，及祭司撒督、亞比亞他的子亞希米勒，以及祭司及利未人許個族長的面前記怹的名字。佇以利亞撒的子孫中取一族，佇以他瑪的子孫中取一族。
1CH|24|7||抽籤得著第一個是耶何雅立，第二個是耶大雅，
1CH|24|8||第三哈琳，第四梭琳，
1CH|24|9||第五瑪基雅，第六米雅民，
1CH|24|10||第七哈歌斯，第八亞比雅，
1CH|24|11||第九耶書亞，第十示迦尼，
1CH|24|12||第十一以利亞實，第十二雅金，
1CH|24|13||第十三胡巴，第十四耶是比押，
1CH|24|14||第十五璧迦，第十六音麥，
1CH|24|15||第十七希悉，第十八哈闢悉，
1CH|24|16||第十九毗他希雅，第二十以西結，
1CH|24|17||第二十一雅斤，第二十二迦末，
1CH|24|18||第二十三第來雅，第二十四瑪西亞。
1CH|24|19||這是怹做工的班列，通入耶和華的厝照怹的祖亞倫遵趁耶和華──以色列的上帝所吩咐的例。
1CH|24|20||利未其餘的子孫記佇下底：暗蘭的子孫中有書巴業；書巴業的子孫中有耶希底亞。
1CH|24|21||論到利哈比雅，利哈比雅的子孫中有伊示雅做頭。
1CH|24|22||以斯哈的子孫中有示羅摩；示羅摩的子孫中雅哈。
1CH|24|23||希伯崙的子孫中大的耶利雅，第二個亞瑪利亞，第三個雅哈悉，第四個耶加面。
1CH|24|24||烏設的子孫中有米迦；米迦的子孫中有沙密。
1CH|24|25||米迦的兄弟是伊示雅；伊示雅的子孫中有撒迦利雅。
1CH|24|26||米拉利的子是抹利、某示、雅西雅的子有比挪；
1CH|24|27||米拉利的子孫中有雅西雅的子比挪、朔含、撒刻、伊比利。
1CH|24|28||抹利的子是以利亞撒；以利亞撒無子。
1CH|24|29||論到基士，基士的子孫中有耶拉篾。
1CH|24|30||某示的子是末力、以得、耶利摩。諸個是利未的子孫照怹的宗族。
1CH|24|31||怹佇大衛王及撒督、亞希米勒及祭司以及利未人諸個族長的面前抽籤，親像怹的兄弟亞倫的子孫一樣。逐族的做頭者及伊的小弟攏平平。
1CH|25|1||大衛及諸個軍長就對亞薩、希幔，及耶杜頓的子孫中分派人來做工來彈琴、彈瑟、拍鐃鈸、唱歌。做工的數額照怹的職分記佇下底：
1CH|25|2||屬亞薩的子撒刻、約瑟、尼探雅、亞薩利拉諸個攏是亞薩的子，歸亞薩指揮，趁王的命令來唱歌。
1CH|25|3||屬耶杜頓的耶杜頓的子基大利、西利、耶篩亞、哈沙比雅、瑪他提雅、示每共六人，攏歸怹老父耶杜頓指揮，彈琴、唱歌，來感謝，謳咾耶和華。
1CH|25|4||屬希幔的，希幔的子布基雅、瑪探雅、烏設、細布業、耶利摩、哈拿尼雅、哈拿尼、以利亞他、基大利提、羅幔提以謝、約施比加沙、瑪羅提、何提、瑪哈秀；
1CH|25|5||諸個攏是希幔的子，希幔得著上帝的默示，佇王的面前做先見。上帝興起伊的角，互希幔生十四個子，三個查某子，
1CH|25|6||諸個攏歸怹老父指揮，佇耶和華的殿唱歌、拍鐃鈸、彈琴、彈瑟，辦理上帝殿內的代誌。亞薩、耶杜頓、希幔攏是王所命令的。
1CH|25|7||按呢怹及怹的兄弟學習謳咾耶和華的詩；就是通達者，共二百八十八人。
1CH|25|8||諸個人無論序大序細、做先生者、做學生者，攏平平拈鬮來分怹的班。
1CH|25|9||抽著頭支籤者是亞薩的子約瑟。第二是基大利；伊及伊的兄弟及伊的子共十二人。
1CH|25|10||第三是撒刻；伊及子及伊的兄弟共十二人。
1CH|25|11||第四是伊洗利；伊及伊的子及伊的兄弟共十二人。
1CH|25|12||第五是尼探雅；伊及伊的子及伊的兄弟共十二人。
1CH|25|13||第六是布基雅；伊及伊的子及伊的兄弟共十二人。
1CH|25|14||第七是耶薩利拉；伊及伊的子及伊的兄弟共十二人。
1CH|25|15||第八是耶篩亞；伊及伊的子及伊的兄弟共十二人。
1CH|25|16||第九是瑪探雅；伊及伊的子及伊的兄弟共十二人。
1CH|25|17||第十是示每；伊及伊的子及伊的兄弟共十二人。
1CH|25|18||第十一是亞薩烈；伊及伊的子及伊的兄弟共十二人。
1CH|25|19||第十二是哈沙比雅；伊及伊的子及伊的兄弟共十二人。
1CH|25|20||第十三是書巴業；伊及伊的子及伊的兄弟共十二人。
1CH|25|21||第十四是瑪他提雅；伊及伊的子及伊的兄弟共十二人。
1CH|25|22||第十五是耶利摩；伊及伊的子及伊的兄弟共十二人。
1CH|25|23||第十六是哈拿尼雅；伊及伊的子及伊的兄弟共十二人。
1CH|25|24||第十七是約施比加沙；伊及伊的子及伊的兄弟共十二人。
1CH|25|25||第十八是哈拿尼；伊及伊的子及伊的兄弟共十二人。
1CH|25|26||第十九是瑪羅提；伊及伊的子及伊的兄弟共十二人。
1CH|25|27||第二十是以利亞他；伊及伊的子及伊的兄弟共十二人。
1CH|25|28||第二十一是何提；伊及伊的子及伊的兄弟共十二人。
1CH|25|29||第二十二是基大利提；伊及伊的子及伊的兄弟共十二人。
1CH|25|30||第二十三是瑪哈秀；伊及伊的子及伊的兄弟共十二人。
1CH|25|31||第二十四是羅幔提以謝；伊及伊的子及伊的兄弟共十二人。
1CH|26|1||顧門的班列記佇下底：可拉族亞薩的子孫中，有可利的子米施利米雅。
1CH|26|2||米施利米雅有子，大的是撒迦利亞，第二個是耶疊，第三個西巴第雅，第四個耶提聶，
1CH|26|3||第五個以攔，第六個約哈難，第七個以利約乃。
1CH|26|4||俄別以東有子大的示瑪雅，第二個約薩拔，第三個約亞，第四個沙甲，第五個拿坦業，
1CH|26|5||第六個亞米利，第七個以薩迦，第八個毗烏利太，因為上帝賜福伊。
1CH|26|6||伊的子示瑪雅有生幾若個子，是掌管怹老父的家，因為怹是大勇士。
1CH|26|7||示瑪雅的子是俄得尼、利法益、俄備得、以利薩巴。伊的兄弟是勇士，閣有以利戶及西瑪迦。
1CH|26|8||諸個是俄別以東的子孫，怹及怹的子怹的兄弟，是勇士有氣力gâu辦代誌者。共六十二人，攏是俄別以東生者。
1CH|26|9||米施利米雅的子及兄弟攏是勇士，共十八人。
1CH|26|10||屬佇米拉利的子孫何薩有幾若個子：大的是申利，伊本呣是大子，總是怹老父設立伊做大。
1CH|26|11||第二個是希勒家，第三是底巴利雅，第四是撒迦利亞。按呢何薩的子及兄弟共十三人。
1CH|26|12||佇諸個人就是頭人的中間分派顧門的班列，擔當職親像伊的兄弟一樣佇耶和華的殿來服事。
1CH|26|13||怹無論大細，攏照怹的宗族抽籤顧守逐個門。
1CH|26|14||抽籤顧守東門者是示利米雅；伊的子撒迦利亞是精通的謀士，人給伊抽籤顧守北門。
1CH|26|15||俄別以東守南門，伊的子守庫房。
1CH|26|16||書聘及何撒顧守西門，佇倚近沙利基門、透到上去的街路，班及班相對。
1CH|26|17||佇東旁有六個利未人，佇北旁逐日有四人，佇南旁逐日有四人，佇庫房有二人，閣有二人相替換。
1CH|26|18||佇西勢佇巴八，佇大街路有四個人，佇巴八有二人。
1CH|26|19||諸個是可拉子孫及米拉利的子孫顧門的班列。
1CH|26|20||利未人的中間亞希雅管理上帝殿的府庫及聖物的府庫。
1CH|26|21||論到拉但的子孫就是革順人拉但的子孫攏是族長，此個拉但是革順人，伊的子是耶希伊利。
1CH|26|22||耶希伊利的子西坦及伊的小弟約珥掌管耶和華殿內的府庫。
1CH|26|23||暗蘭族、以斯哈族、希伯倫族、烏設族也有職份。
1CH|26|24||閣有摩西的孫、革順的子細布業管理府庫。
1CH|26|25||猶有伊的兄弟以利以謝。以利以謝的子利哈比雅；利哈比雅的子是耶篩亞；耶篩亞的子是約蘭；約蘭的子是細基利；細基利的子是示羅密。
1CH|26|26||此個示羅密及伊的兄弟掌管聖物的府庫，就是大衛王及眾族長、千總、百總，及軍長所獻的。
1CH|26|27||怹用交戰的時所搶的物取伊來獻，通修整耶和華的殿。
1CH|26|28||先見的撒母耳、基士的子掃羅、尼珥的子押尼珥、洗魯雅的子約押所獻的物及其餘所獻的物攏歸示羅密及伊的兄弟管理。
1CH|26|29||以斯哈族有基拿尼雅及伊的眾子做官長及士師，管理以色列的外事。
1CH|26|30||希伯倫族有哈沙比雅及伊的兄弟一千七百人，攏是勇士，治理約但河外、西勢的以色列人管理耶和華的事及服事王的職。
1CH|26|31||佇希伯倫族中有耶利雅做頭。就是佇希伯倫族中照伊列祖的世系，佇大衛坐位的第四十年，佇基列的雅謝，尋著怹中間幾若個大勇士。
1CH|26|32||伊的兄弟有勇敢做族長二千七百人；大衛王派諸個人管轄流便、迦得、瑪拿西半支派，來辦理上帝一切的事及王的事。
1CH|27|1||以色列人的族長、千總、百總、及官長，攏有分班定著，逐班有二萬四千人，全年照月輪流，替換出入來服事王。
1CH|27|2||正月第一班的班長是撒巴第業的子雅朔班；伊的班內有二萬四千人。
1CH|27|3||伊是法勒斯的子孫，管轄正月一切的軍長。
1CH|27|4||二月的班長是亞哈希人朵代，閣有密基羅也是彼班的頭人；伊的班內有二萬四千人。
1CH|27|5||三月第三個軍長是祭司頭耶何耶大的子比拿雅；伊的班內有二萬四千人。
1CH|27|6||此個比拿雅是三十人中的勇士，管理彼三十人；伊的班內閣有伊的子暗米薩拔。
1CH|27|7||四月第四個班長是約押的小弟亞撒黑。續接伊者是伊的子西巴第雅；伊的班內有二萬四千人。
1CH|27|8||五月第五個班長是伊斯拉人珊合；伊的班內有二萬四千人。
1CH|27|9||六月第六個班長是提哥亞人益吉的子以拉；伊的班內有二萬四千人。
1CH|27|10||七月第七個班長是以法蓮族比倫人希利斯；伊的班內有二萬四千人。
1CH|27|11||八月第八個班長是謝拉族戶沙人西比該；伊的班內有二萬四千人。
1CH|27|12||九月第九個班長是便雅憫族亞拿突人亞比以謝；伊的班內有二萬四千人。
1CH|27|13||十月第十個班長是謝拉族尼陀法人瑪哈萊；伊的班內有二萬四千人。
1CH|27|14||十一月第十一個班長是以法蓮族比拉頓的子比拿雅；伊的班內有二萬四千人。
1CH|27|15||十二月第十二個班長是俄陀聶族尼陀法人黑玳；伊的班內有二萬四千人。
1CH|27|16||管理以色列眾支派者記佇下底：管流便族者是細基利的子以利以謝；管西緬族者是瑪迦的子示法提雅；
1CH|27|17||管利未人者是基某利的子哈沙比雅；管亞倫的族者是撒督；
1CH|27|18||管猶大人者是大衛的兄以利戶；管以薩迦族者是米迦勒的子暗利；
1CH|27|19||管西布倫族者是俄巴第雅的子伊施瑪雅；管拿弗他利人者是亞斯列的子耶利摩；
1CH|27|20||管以法蓮族者是阿撒細雅的子何細亞；管瑪拿西半支派者是毗大雅的子約珥；
1CH|27|21||管基列地瑪拿西半支派者是撒迦利亞的子易多；管便雅憫族者是押尼珥的子雅西業；
1CH|27|22||管但族者是耶羅罕的子亞薩列。諸個是以色列眾支派的首領。
1CH|27|23||以色列人二十歲內者，大衛無算伊；因為耶和華曾講，伊欲加添以色列人親像天頂的星。
1CH|27|24||洗魯雅的子約押起手算伊，總是對此個事有受氣到佇以色列；所以，無算到明白，伊的數額也無記佇大衛王的歷代志錄。
1CH|27|25||掌管王的府庫者是亞疊的子押斯馬威。掌管田野城邑鄉庄衛所的府庫者是烏西雅的子約拿單。
1CH|27|26||掌管作田的農夫是基綠的子以斯利。
1CH|27|27||掌管葡萄園者是拉瑪人示每。掌管葡萄園的酒池是實弗米人撒巴底。
1CH|27|28||掌管平洋的橄欖樹及桑材是基第利人巴勒哈南。掌管油池是約阿施。
1CH|27|29||掌管沙崙飼牛群者是沙崙人施提奈。掌管山谷飼牛群者是亞第奈的子沙法。
1CH|27|30||掌管駱駝者是以實瑪利人阿比勒。管驢者是米崙人耶希底亞。掌管羊群者是夏甲人雅悉。
1CH|27|31||諸個攏是給大衛王掌管產業者。
1CH|27|32||大衛的叔約拿單做謀士；此個人有智慧，閣做書記。哈摩尼的子耶悅做王眾子的同伴。
1CH|27|33||亞希多弗也做王的謀士。亞基人戶篩做王的朋友。
1CH|27|34||續接亞希多弗的，有比拿雅的子耶何耶大及亞比亞他。約押做王的陸軍總長。
1CH|28|1||大衛招集以色列的首領各支派的首領及輪班服事王的軍長，千總、百總、掌管王及王的子的產業精牲者，及太監，以及大權能的，及大權能的勇士，攏到耶路撒冷。
1CH|28|2||大衛王就徛起來，講：「我的兄弟，我的百姓啊，恁著聽我的話，我的心本想欲為著耶和華的約櫃，閣為著咱的上帝的腳踏椅；起殿來安置伊；我已經備辦欲起。
1CH|28|3||總是上帝對我講：『你bē得通為我的名起殿；因為你是戰士，有互人流血。』
1CH|28|4||呣拘，耶和華──以色列的上帝佇我的父全家揀我做以色列王，直到永遠。因為伊揀猶大做首領；佇猶大的支派中揀我的父的家，佇我的父的眾子中歡喜我，設立我做以色列眾人的王。
1CH|28|5||耶和華賞賜我多多子，佇我的子的中間揀我的子所羅門佇耶和華的國坐位，治理以色列。
1CH|28|6||伊閣對我講：『你的子所羅門欲起我的殿我的院；因為我揀伊做我的子，我也欲做伊的父。
1CH|28|7||伊若久長遵趁我的誡命法度親像今仔日，我就欲堅固伊的國位，直到永遠。』
1CH|28|8||今佇耶和華的會，以色列眾人的面前，咱的上帝也聽見。恁著查考恁的上帝──耶和華的誡命，來執守伊，按呢恁通享受此個好的地，留互恁後代的子孫，永遠做業。
1CH|28|9||「我的子所羅門阿，你著認識你的父的上帝，誠實心歡喜服事伊；因為耶和華鑑察眾人的心，知攏總的心思念頭。你若尋伊，伊欲互你抵著；你若放拺伊，伊欲永遠拒絕你。
1CH|28|10||你著謹慎，因為耶和華揀你起厝做聖所。你著勇敢去做。」
1CH|28|11||大衛將殿堂的兩廊、房間、府庫、樓閣、內殿，及施恩所彼間一切的圖樣交伊的子所羅門，
1CH|28|12||閣用對神所得著一切的圖樣，就是耶和華殿的院、四周的房、上帝殿的府庫，及聖物的府庫諸個圖樣攏交伊；
1CH|28|13||閣指示伊祭司及利未人的班列及耶和華殿內服事的工，以及耶和華殿內服事的器具，
1CH|28|14||閣秤金互伊做逐樣應用的金器，亦秤銀互伊做逐樣應用的銀器，
1CH|28|15||就是諸個金燈台及伊的盞，就秤金來做逐個燈台及伊的盞，閣用做銀燈台的銀來秤互伊，伊的燈台及伊的盞攏是按呢，照逐個燈台的路用；
1CH|28|16||閣秤金互伊來做排列餅的桌，亦秤銀來做銀的桌，
1CH|28|17||閣用好金互伊做肉叉、盤、杯，閣秤金互伊通做逐個金碗，秤銀互伊做逐個銀碗，
1CH|28|18||閣秤好金互伊通做香壇，亦用金做𠼻𡀔兵車的款式；怹展開翅，遮蓋耶和華的約櫃。
1CH|28|19||大衛講：「頂面諸個規模攏是我得著耶和華默示寫出來的。」
1CH|28|20||大衛閣給伊的子所羅門講：「你著勇敢壯膽去做！莫得愞，亦莫得驚。因為耶和華上帝就是我的上帝，及你佇啲；伊的確無離開你，亦無放拺你，直到耶和華殿的工攏明白。
1CH|28|21||看啊，有祭司及利未人的逐班，為著欲辦理上帝殿逐項的事，閣有奇巧的人佇逐項的工歡喜幫助你；亦有諸個首領及眾百姓一心聽趁你的命令。」
1CH|29|1||大衛王對會眾講：「我的子所羅門是上帝特別揀者，猶久少年幼茈；此個工程真大，因為此個殿呣是為著人，就是為著耶和華上帝起的。
1CH|29|2||我為著我的上帝的殿已經盡氣力，備辦金做金器，備辦銀做銀器，銅做銅器，鐵做鐵器，柴做柴器，閣有紅瑪瑙及通鑲的寶石，光石，彩色的石，以及逐樣的寶石，鍚石極多。
1CH|29|3||因為我欣慕我的上帝的殿，就佇備辦起聖殿的材料以外，閣用我本身所積聚的金銀，獻佇我上帝的厝，
1CH|29|4||就是俄斐的金三千他連得的金、鍛煉的銀七千他連得，來安諸個厝牆。
1CH|29|5||金做金器，銀做銀器，及師傅的手所做諸個工。今仔日有甚麼人歡喜將本身獻互耶和華啊？」
1CH|29|6||對按呢，眾族長及以色列逐支派的首領、千總、百總，以及監督許個給王做工的，攏歡喜來獻。
1CH|29|7||怹為著上帝殿的路用，獻金五千他連得連一萬達利克，銀一萬他連得，銅一萬八千他連得，鐵十萬他連得。
1CH|29|8||見若有寶石的攏交代革順人耶悅的手，送入耶和華殿的府庫。
1CH|29|9||因為怹甘心獻，百姓攏歡喜，因為怹盡心獻互耶和華，大衛王也大歡喜到極。
1CH|29|10||所以，大衛佇會眾的面前謳咾耶和華，大衛講：「耶和華──阮的祖以色列的上帝啊，是應該謳咾者，對永遠到永遠！
1CH|29|11||耶和華啊，尊大、能力、榮光、得勝、威嚴攏是你的；凡若佇天頂地下的攏是你的；耶和華啊，國也是你的，你是至高，做萬有的頭。
1CH|29|12||好額尊貴攏對你來，你也掌管萬有。佇你的手有大權能大氣力，互人尊大互眾人大氣力攏出佇你的手。
1CH|29|13||阮的上帝啊，今阮感謝你，謳咾你榮光的名！
1CH|29|14||「我是甚麼，我的百姓是甚麼，阮竟然會按呢歡喜奉獻啊？因為萬物攏對你來，阮用你的物獻互你。
1CH|29|15||阮佇你的面前是出外人，是寄腳者，及阮的列祖一般樣。阮佇世間的日子親像影，無通向望長長佇啲。
1CH|29|16||耶和華──阮的上帝啊，阮備辦諸個多多材料，欲為著你的聖名起你的殿，攏是對你來，也攏是你的。
1CH|29|17||我的上帝啊，我知你鑑察人的心，歡喜正直；論到我，我用正直的心歡喜獻這一切的物。今我看見你的百姓佇遮攏歡喜獻互你，我就歡喜。
1CH|29|18||耶和華──阮列祖亞伯拉罕、以撒、以色列的上帝啊，求你互你的百姓常常存此號的心思念頭，備辦怹的心歸向你，
1CH|29|19||閣求你賞賜我的子所羅門誠實的心，來守你的命令、法度、律例，做成這一切的事，用我所備辦的來起殿。」
1CH|29|20||大衛對諸個會眾講：「恁著謳咾耶和華──恁的上帝。」對按呢，會眾謳咾耶和華──怹列祖的上帝，俯頭拜耶和華及王。
1CH|29|21||隔日，怹獻祭互耶和華閣獻燒祭互耶和華，就是獻公的牛一千隻，公的綿羊一千隻，羊仔一千隻，及伊的灌奠；閣為以色列的眾人獻多多祭物。彼日，怹佇耶和華的面前飲食，大大歡喜。
1CH|29|22||怹第二擺設立大衛的子所羅門做王，為耶和華用油抹伊，互伊做君王，亦用油抹撒督做祭司。
1CH|29|23||對按呢所羅門坐佇耶和華所賞賜的位，續接伊的老父大衛做王，無呣亨通；以色列眾人也攏聽趁伊。
1CH|29|24||眾首領及勇士，及大衛王的眾子，攏順服所羅門王。
1CH|29|25||耶和華互所羅門佇以色列眾人的面前極其尊大，互伊做國王的威風，贏過以色列以前的王。
1CH|29|26||耶西的子大衛做以色列眾人的王，
1CH|29|27||伊做以色列王歷過四十年：佇希伯崙做王七年，佇耶路撒冷做王三十三年。
1CH|29|28||伊食長歲壽，年歲、好額、榮光攏滿足，就過世。伊的子所羅門續接伊做王。
1CH|29|29||大衛王頭到尾的事攏記佇先見撒母耳的冊及先知拿單的冊以及先見迦得的冊。
1CH|29|30||許個冊也記載伊治理國的事及伊的大權能，以及伊及以色列，及四方的列國，所經過的時事。
2CH|1|1||大衛的子所羅門國位堅固；耶和華──伊的上帝及伊佇啲，互伊不止大興旺。
2CH|1|2||所羅門對以色列眾人講，就是千總、百總、審判司，以及通以色列的首領及族長。
2CH|1|3||所羅門及會眾攏去到基遍的山頭壇，佇遐有上帝的會幕，就是耶和華的奴僕摩西佇曠野所造的。
2CH|1|4||獨獨上帝的櫃，大衛已經對基列耶琳帶伊上去到大衛替伊備辦的所在，因為伊曾替伊搭布棚佇耶路撒冷，
2CH|1|5||閣戶珥的孫、烏利的子比撒列所造的銅壇也佇遐，佇耶和華會幕前。所羅門及會眾就近伊。
2CH|1|6||所羅門上到耶和華面前的銅壇就是佇會幕遐，獻燒祭一千佇彼頂面。
2CH|1|7||彼暝，上帝對所羅門出現，給伊講：「你愛我賞賜你甚麼，你通求啦。」
2CH|1|8||所羅門對上帝講：「你曾對我的老父大衛大施慈愛，閣互我續接伊做王。
2CH|1|9||耶和華上帝啊，今求你行你所應允我的老父大衛的話；因為你設立我做此個百姓的王，怹親像地上的土沙一樣。
2CH|1|10||求你賞賜我智慧聰明，互我通出入佇此個百姓的面前；因為，是誰會審判你許大國的百姓啊？」
2CH|1|11||上帝對所羅門講：「你已經有此號心，無求貨財、好額、尊貴，及你的對敵的生命，也無求家己長歲壽，獨獨為家己求智慧聰明互你通審判我的百姓，就是我設立你做怹的王的；
2CH|1|12||所以賞賜你智慧聰明，我也欲賞賜你貨財、好額、尊貴。佇你以前的列王攏無有按呢，佇你以後也無欲有按呢的。」
2CH|1|13||對按呢，所羅門對基遍山頭壇會幕前倒來耶路撒冷，做王管理以色列。
2CH|1|14||所羅門聚集戰車馬兵，有戰車一千四百張，馬兵一萬二千名，安置佇囤車的城也及王佇耶路撒冷。
2CH|1|15||王佇耶路撒冷互金銀親像石頭，互柏香樹親像平洋的桑材樹，因為真多。
2CH|1|16||所羅門所有的馬是對埃及來的，就是王的生理人一陣一陣照價錢買來的。
2CH|1|17||怹對埃及買來的車，每張值銀六百舍客勒，馬每匹一百五十。赫人諸個王及亞蘭諸個王攏對怹經手照按呢帶出來。
2CH|2|1||所羅門定著意思欲為耶和華的名起殿堂，也為家己的國起皇宮。
2CH|2|2||所羅門就揀挑夫七萬，上山拍石的八萬，督工的三千六百。
2CH|2|3||所羅門差人去見推羅王戶蘭，講：「你曾運柏香柴互我的老父大衛起厝來徛起，求你也照按呢款待我。
2CH|2|4||看啊，我欲為著耶和華──我的上帝的名起殿，分別做聖獻互伊，通佇伊的面前燒芳料的香，常常供給排列的餅，逐早暗、安息日、月的初一，及耶和華──阮的上帝所定著的節期獻燒祭。這是以色列人永遠的例。
2CH|2|5||我所欲起的殿真大；因為阮的上帝真大，贏過攏總的上帝。
2CH|2|6||天及天頂的天，尚且無夠額通互伊徛起，是誰會為著伊起殿啊？我是甚麼號人？通給伊起殿嗎？不過佇伊的面前燒香若定。
2CH|2|7||今求你差一人到我遮，就是gâu做金、銀、銅、鐵、及紫色、朱紅色、藍色的料的，也精工佇逐項雕刻的工，通及許個及我佇猶大耶路撒冷gâu的師傅相及做工，就是我的老父大衛所備辦的；
2CH|2|8||閣求你對黎巴嫩運柏香樹、松樹、檀香樹到我遮，因為我知你的奴僕gâu剉黎巴嫩的樹。看啊，我的奴僕欲及你的奴僕相及做。
2CH|2|9||按呢，通給我備辦多多柴料，因為我所欲起的殿是大閣奇妙。
2CH|2|10||你的奴僕剉樹，看啊，我欲互怹好的小麥二萬歌珥，大麥二萬歌珥，酒二萬罷特，油二萬罷特。」
2CH|2|11||推羅王希蘭回批應所羅門講：「因為耶和華疼伊的百姓，就設立你做怹的王」；
2CH|2|12||希蘭閣講：「創造天地的耶和華──以色列的上帝是應該謳咾的！伊賞賜大衛王一個智慧的子，互伊有聰明gâu計謀，通為著耶和華起殿，閣為伊的國起皇宮。
2CH|2|13||「今我差一個精工聰明的人去，是我的老父希蘭所用的，
2CH|2|14||伊是但的支派一個婦仁人的子。伊的老父是推羅人，伊gâu做金、銀、銅、鐵、石、柴、及紫色、藍色，幼苧布、朱紅色，也會曉得逐等號的雕刻，也會想出逐等號的工。互伊及你gâu的師傅以及你的老父──我的主大衛gâu的師傅相及做。
2CH|2|15||今我的主所講的小麥、大麥、油、酒，願運來互諸個奴僕。
2CH|2|16||阮欲照你所欠用的，對黎巴嫩剉樹，絞歸排，浮佇海裡運到約帕；你就通運到耶路撒冷。」
2CH|2|17||所羅門算徛起佇以色列地的出外人，照伊的老父大衛所算的，計共有十五萬三千六百名；
2CH|2|18||伊互七萬人做挑夫，八萬人佇山裡拍石，三千六百人監督怹做工的。
2CH|3|1||所羅門動工起耶和華的殿佇耶路撒冷、摩利亞的山，就是耶和華對伊的老父大衛出現的所在，大衛曾定著彼個地佇耶布斯人阿珥楠的五穀場。
2CH|3|2||所羅門坐位第四年二月初二動工來起。
2CH|3|3||所羅門所下的地基欲起上帝的殿的，記佇下底：長六十肘，闊二十肘，攏是照古早的寸尺。
2CH|3|4||頭前的廊長二十肘，及殿的闊平平，高一百二十肘；內面安好金。
2CH|3|5||大間殿的壁用松樹的柴蓋伊，用好金安伊，頂面刻棗樹及鍊仔；
2CH|3|6||用寶石鑲彼間殿，互伊真媠；所用的金攏是巴瓦音的金。
2CH|3|7||閣用金安殿及棟樑，戶椗、牆壁、門扇；壁頂刻𠼻𡀔兵。
2CH|3|8||閣起至聖所，長二十肘，及殿的闊平平，伊的闊也是二十肘；用好金安，計共六百他連得。
2CH|3|9||釘的金釘重五十舍客勒。樓閣攏安金。
2CH|3|10||至聖所的內面照做像的法創二個𠼻𡀔兵，用金安伊。
2CH|3|11||許個𠼻𡀔兵的翅共長二十肘。此個𠼻𡀔兵一支翅長五肘，伸到殿此旁的壁；彼支翅也是五肘，伸到彼個𠼻𡀔兵的翅。
2CH|3|12||彼個𠼻𡀔兵一支翅也是五肘，伸到殿彼旁的壁；彼支翅也是五肘，及此個𠼻𡀔兵的翅相接。
2CH|3|13||許個𠼻𡀔兵展開翅，共二十肘，怹的腳啲徛，面向內面。
2CH|3|14||閣用藍色、紫色、朱紅色的料及幼苧布做帳；綉𠼻𡀔兵佇的頂面。
2CH|3|15||佇殿前創二支柱，高三十五肘；每支柱的柱枓高五肘。
2CH|3|16||閣做鍊仔，安佇柱枓；閣做石榴一百粒，安佇鍊仔頂。
2CH|3|17||許個柱祀佇殿前，一支佇正旁，一支佇倒旁；正旁的號名叫雅斤，倒旁的號名叫波阿斯。
2CH|4|1||伊閣創一座銅壇，長二十肘，闊二十肘，高十肘；
2CH|4|2||閣鑄一個銅海，款式是圓的，高五肘，對此旁到彼旁十肘，圓環三十肘；
2CH|4|3||伊的下面有匏仔的款圍伊，每肘十粒，來圍彼個銅海，匏仔有二鑆，鑄銅海的時續鑄伊；
2CH|4|4||銅海靠佇十二隻銅牛的頂面：三隻向北，三隻向西，三隻向南，三隻向東；銅海下佇牛的頂面，牛尾向內面；
2CH|4|5||銅海厚一巴掌的闊，伊的墘親像杯的墘，親像百合花，通貯三千罷特；
2CH|4|6||閣創十個盆：下五個佇正旁，五個佇倒旁，通洗佇遐，獻燒祭所用的物洗佇彼內面；獨獨銅海是互祭司通洗。
2CH|4|7||閣照怹的體式造十個金的燈台，下佇殿內：五個佇正旁，五個佇倒旁；
2CH|4|8||閣創十塊桌，下佇殿內：五塊佇正旁，五塊佇倒旁；閣創一百塊金碗；
2CH|4|9||閣起造祭司的院及大院，以及院門，用銅安許個門；
2CH|4|10||用銅海下佇殿的正旁，東勢向南。
2CH|4|11||戶蘭閣創盤、托仔、碗。按呢，戶蘭為所羅門王佇上帝的殿所做的工攏完。
2CH|4|12||就是：二支柱及許個盤，及柱頂二個柱枓，及蓋柱頂二個柱枓的盤的網，
2CH|4|13||閣有石榴四百粒，安佇二個網（每個網有石榴二鑆，蓋佇柱頂二個柱枓的盤）。
2CH|4|14||閣創許個座及座頂的盆，
2CH|4|15||銅海一個及伊的下面的牛十二隻，
2CH|4|16||伊的老父戶蘭用光亮的銅，為所羅門王為耶和華的殿做盤、托仔、肉叉，及逐樣的器具，
2CH|4|17||王佇約但平洋疏割及撒利但的中間，佇粘土的地鑄成的。
2CH|4|18||按呢所羅門做許個一切的器具真多，銅的輕重bē得著知。
2CH|4|19||所羅門也創上帝殿內一切的器具及金的壇及排列餅許個桌，
2CH|4|20||及好金的燈台及伊的燈，通照例點佇後殿的頭前。
2CH|4|21||伊的花伊的燈及鉗，攏是金的，閣是足成的金；
2CH|4|22||閣用好金做剪刀、盤、匙、火鼎。論到厝的門路，伊的內面至聖所的門及厝的門，就是殿的門，攏是金的。
2CH|5|1||對按呢所羅門為著耶和華的殿所做的工攏完。所羅門將伊的老父大衛所獻許個物帶入去，伊的銀，伊的金，伊許個器具，下佇上帝殿內的府庫。
2CH|5|2||彼時，所羅門聚集以色列的長老、各支派的首領，及以色列人許個族長到耶路撒冷，欲將耶和華的約櫃對大衛城──就是錫安──運上來。
2CH|5|3||以色列眾人，就佇七月的節期攏聚集到王遐。
2CH|5|4||以色列諸個長老到地，許個利未人扛約櫃。
2CH|5|5||怹就扛約櫃，及會幕及布棚內一切聖的器具上來，祭司利未人攏扛伊上來。
2CH|5|6||所羅門王及聚集到伊遐以色列的全會，佇約櫃前獻羊牛做祭祀，多到bē算得，也算bē了。
2CH|5|7||祭司扛耶和華的約櫃到伊的所在入彼間厝的後殿，到至聖所，下佇𠼻𡀔兵的翅下。
2CH|5|8||因為𠼻𡀔兵展開怹的翅佇櫃的所在的頂面，𠼻𡀔兵佇彼頂面遮蓋櫃及伊的槓。
2CH|5|9||許個槓真長，伊的槓尾對約櫃佇後殿前通看見，佇外面就bē看見，到今仔日猶佇遐。
2CH|5|10||櫃內只有二塊石碑，就是以色列人出埃及地，耶和華及怹立約的時，摩西佇何烈山所下的。這以外，無別項物。
2CH|5|11||許個祭司出聖所，因為所佇遐的祭司攏已經家己清氣，無照怹的班列。
2CH|5|12||利未人中眾唱歌者就是亞薩、希幔、耶杜頓，及怹許個子許個兄弟攏穿幼苧衫，徛佇壇的東勢，提鐃鈸、及瑟、及琴，閣有祭司百二人及怹佇遐歕哨角，
2CH|5|13||許個歕哨角者、許個唱歌者一齊同聲，謳咾感謝耶和華。用伊的哨角、鐃鈸、樂器，大聲謳咾耶和華講：因為伊是好，伊的慈惠永永佇啲！彼時，彼個殿就是耶和華的殿，有雲充滿，
2CH|5|14||致到祭司為著雲的緣故bē會徛啲服事，因為耶和華的榮光充滿上帝的殿。
2CH|6|1||彼時，所羅門講：耶和華曾講伊欲踮佇黑黑暗暗的中間。
2CH|6|2||總是我已經起一間殿互你徛起，做你永遠住的所在。
2CH|6|3||王越轉伊的面祝福以色列的會眾，以色列會眾攏徛起來。
2CH|6|4||伊講：「耶和華──以色列的上帝是應該謳咾者！因為伊親嘴對我的父大衛所應允的，親手應驗伊。
2CH|6|5||講：『對我導我的百姓出埃及地以來，我未曾佇以色列眾支派中揀一個城來起殿互我的名踮佇遐，也未曾揀人做我的百姓以色列的仁君；
2CH|6|6||獨獨揀耶路撒冷互我的名踮佇遐，閣揀大衛治理我的百姓以色列。』
2CH|6|7||「我的父大衛心內有意思，欲為耶和華──以色列的上帝的名起殿，
2CH|6|8||總是耶和華對我的父大衛講：『你的心有意思欲為我的名起殿，你此個意思真好；
2CH|6|9||獨獨你呣通起殿，你所親生的子欲為我的名起殿。』
2CH|6|10||「今耶和華應驗伊所講的話，我照耶和華的話起來續接我的父大衛，坐以色列的國位，閣為耶和華──以色列上帝的名起殿。
2CH|6|11||我安置約櫃佇遐，櫃內有耶和華的約，就是伊及以色列人所立的約。」
2CH|6|12||王當以色列會眾的面前，徛佇耶和華的壇前，抬起手，（
2CH|6|13||因為所羅門曾造一個銅台，長五肘，闊五肘，高三肘，下佇院中），就徛佇台頂，當以色列會眾的面前跪落去，抬起手向天，
2CH|6|14||講：「耶和華──以色列的上帝啊，佇天裡，佇地裡無有上帝親像你！守約行慈愛佇你許個奴僕，就是盡心行佇你的面前者；
2CH|6|15||你對你的奴僕──我的父大衛所應允的你有守伊。你親嘴講的，親手應驗伊，照今仔日的款。
2CH|6|16||耶和華──以色列的上帝啊，你所應允你的奴僕──我的父大衛講：『你的子孫若謹慎怹的所做，行我的律法，親像你行佇我的面前，就屬佇你的欲佇我的面前坐以色列的國位永無斷。』今求你應驗伊。
2CH|6|17||耶和華──以色列的上帝啊，你對你的奴僕大衛所講的，求你互伊成做實事。
2CH|6|18||「上帝豈真正欲及世間人徛起地上嗎？看啊，天及諸個天的天尚且無夠額互你徛起，何況我所起此間殿啊？
2CH|6|19||耶和華──我的上帝啊，願你俯落數念你的奴僕的祈禱懇求，來聽你的奴僕所祈禱佇你的面前的求叫祈禱。
2CH|6|20||願你日暝看顧此個殿，就是你所講起欲安置你的名佇遐的所在；來聽你的奴僕所欲向此所在祈禱的祈禱。
2CH|6|21||你的奴僕及你的百姓以色列向此所在祈禱的時，願你聽怹的祈求，願你對天你徛起的所在來聽怹，你聽見的時就赦免。
2CH|6|22||「人若得罪伊的厝邊，也有人用一個咒誓教伊咒誓，伊若來此間殿，佇你的壇前咒誓，
2CH|6|23||求你對天聽來辦理伊，審判你諸個奴僕，定歹人的罪，照伊所行的報應佇伊的頭殼；定義人做義，照伊的義來互伊。
2CH|6|24||「設使你的百姓以色列因為得罪你，才刣輸佇對敵的面前，怹若歸向你認你的名，閣佇此間殿祈禱懇求你，
2CH|6|25||求你對天聽怹，來赦免你的百姓以色列的罪，互怹倒來你所賞賜怹，及怹列祖的地。
2CH|6|26||「設使怹得罪你，致到天關密無落雨，你刑罰怹的時，怹若向此所在祈禱，認你的名，離開怹的罪，
2CH|6|27||求你佇天裡聽怹，赦免你的奴僕及你的百姓以色列的罪，佇你教示怹所著行的好路的時，閣落雨佇你的地，就是你賞賜你的百姓做業的。
2CH|6|28||「此個地若有飢荒、瘟疫、枯焦、朽爛、草蜢、剪蟲，抑是怹許個對敵，佇怹許個城的地圍困怹，無論有甚麼災禍甚麼破病，
2CH|6|29||或是一人，或是你的百姓以色列的眾人，逐個知家己心內的災禍憂悶，向此間殿抬起手，無論怎樣懇求，怎樣祈禱，
2CH|6|30||願你對天裡你所徛起的所在來聽伊，來赦免伊。你知怹的心，照怹逐人的行做來款待怹（因為世間人的心只有你知若定），
2CH|6|31||互怹佇你賞賜阮列祖的地一世人敬畏你，行你的道路。
2CH|6|32||「論到外邦人，呣是屬你的百姓以色列的，為著你的大名大權能的手，伸出的手骨，對遠遠的所在來，怹若來向此間殿祈禱，
2CH|6|33||願你對天，你徛起的所在來聽怹，照外邦人一切所對你求的來行，互天下萬百姓攏識你的名，敬畏你，親像你的百姓以色列一樣，閣互怹知我所起此間殿，是用你的名來稱的。
2CH|6|34||「你的百姓若出去你所差怹去的路，及對敵交戰，向你所揀此個城，及我為著你的名所起的殿來祈禱你，
2CH|6|35||願你對天來聽怹的祈禱懇求，來保護怹的義。
2CH|6|36||「你的百姓若得罪你（因為無有無犯罪的人），你受氣怹，將怹交互對敵，致到怹掠怹到或是遠或是近的地；
2CH|6|37||怹若佇所掠去的地，心內倒轉想來反悔，閣佇掠怹的人的地，懇求你講：『阮有罪，阮有悖逆，阮有做歹』；
2CH|6|38||怹若佇受掠去的地，就是對敵掠怹去的地，盡心盡性歸服你，閣向本地，就是你賞賜怹列祖的地及你所揀的城，以及我為著你的名所起的殿來祈禱你，
2CH|6|39||願你對天你所徛起的所在聽怹的祈禱懇求，來保護怹的義，閣赦免你的百姓得罪你的。
2CH|6|40||「我的上帝啊，今我求你目睭看，耳孔聽佇此所在所獻的祈禱。
2CH|6|41||耶和華上帝啊，求你起來，你及你能力的櫃，入你安息的所在。耶和華上帝啊，願你的祭司穿救恩；願你許個聖的百姓，得著福氣來歡喜。
2CH|6|42||耶和華上帝啊，求你莫得拒絕你受抹油者，著記念你施互你的奴僕大衛的慈愛。」
2CH|7|1||所羅門祈禱明白，就有火對天落來，一盡燒燒祭及別號的祭。耶和華的榮光充滿殿；
2CH|7|2||因為耶和華的榮光充滿耶和華的殿，所以祭司bē會入耶和華的殿。
2CH|7|3||彼個火降落、閣耶和華的榮光佇殿裡的時，以色列眾人看見，就佇舖石的所在仆落地敬拜，感謝耶和華講：因為伊是好，伊的慈惠永永佇啲！
2CH|7|4||王及眾百姓佇耶和華的面前獻祭。
2CH|7|5||所羅門王用牛二萬二千隻，羊十二萬隻獻祭。按呢，王及眾百姓為著上帝的殿行獻殿的禮。
2CH|7|6||祭司照伊的職啲徛；利未人也提耶和華的樂器，就是前大衛用利未人謳咾的時，大衛王刁持造來感謝耶和華的。（因為伊的慈惠永永佇啲！）祭司佇怹的面前歕哨角，以色列人攏徛啲。
2CH|7|7||所羅門也分別耶和華殿前院中做聖，佇遐獻燒祭及謝恩祭的油，因為所羅門所曾造的銅壇無夠額容允許個燒祭、素祭及油膋。
2CH|7|8||彼時所羅門守節期七日，以色列眾人對哈馬的路口到埃及的溪，攏來及伊守成做大的會。
2CH|7|9||到第八日怹設嚴肅會，因為怹守獻壇的禮七日，閣守節七日。
2CH|7|10||七月二十三日，王差百姓倒去怹的布棚；逐個歡喜心快樂，是因為耶和華所施出互大衛、所羅門及伊的百姓以色列的恩惠。
2CH|7|11||對按呢所羅門起耶和華的殿及王宮完工；佇耶和華的殿及王宮見所羅門心內所愛做的，攏做到成功。
2CH|7|12||暝時耶和華出現佇所羅門，給伊講：「我已經聽你的祈禱，也揀此所在做獻祭我的殿。
2CH|7|13||我若關密天致到無落雨，抑是命令草蜢食伊的土產，抑是互瘟疫流行佇我的百姓中，
2CH|7|14||我的百姓用我的名來稱的，若家己謙卑、祈禱，求見我的面，越轉離開怹的歹路，我欲對天聽怹，赦免怹的罪，醫治怹的地。
2CH|7|15||我欲目睭看、耳孔聽，佇此所在所獻的祈禱。
2CH|7|16||因為我今已經揀此間殿，分別伊做聖，互我的名永遠佇遐，我的目睭、我的心也欲久長佇遐。
2CH|7|17||論到你若行佇我的面前，親像你的老父大衛所行的，遵趁我一切所命令你的，執守我的律例我的法度，
2CH|7|18||我就欲堅固你的國位，親像我及你的老父大衛所立的約，講：『你的後裔欲管理以色列永無斷。』
2CH|7|19||「恁若越轉來棄拺我的律例我的誡命，就是我下佇恁的面前的，去服事別個上帝來敬拜伊，
2CH|7|20||我就欲對我賞賜怹的地拔怹的根，閣我為家己的名所分別做聖此間殿，也欲對我的面前棄拺伊，互伊佇萬國中做話柄受譏刺。
2CH|7|21||此間殿雖然真高，將來經過的人欲卬愕講：『耶和華啥事按呢款待此個地此間殿啊？』
2CH|7|22||就欲應講：『是因為怹棄拺耶和華──怹列祖的上帝，就是導怹出埃及地的，去結聯別個上帝，服事敬拜怹，所以耶和華互這一切的災禍臨到怹。』」
2CH|8|1||到二十年尾，就是所羅門起耶和華的殿及王宮完工的時。
2CH|8|2||所羅門閣起戶蘭所互所羅門許個城，互以色列人住佇遐。
2CH|8|3||所羅門去到哈馬瑣巴，攻取伊。
2CH|8|4||伊閣佇曠野起達莫，及佇哈馬所起許個府庫的城，
2CH|8|5||閣起頂伯和崙，下伯和崙是險要的城，有牆，有門，有楗；
2CH|8|6||閣起巴拉及所羅門所有府庫的城，及下車的城及馬兵的城，及所羅門佇耶路撒冷、佇黎巴嫩，及佇伊所治理的全地，為家己的快樂所愛起的，攏起伊。
2CH|8|7||論到所剩的百姓赫人、亞摩利人、比利洗人、希未人、耶布斯人，呣是屬佇以色列的，
2CH|8|8||就是佇此地方怹所剩的後裔，以色列人無一盡滅者，所羅門派怹做苦工，到今仔日。
2CH|8|9||總是以色列人，所羅門無互怹做奴僕做伊的工，是做伊的戰士，軍長的首領、車長、馬兵長。
2CH|8|10||所羅門王的大官，管理百姓者，二百五十人。
2CH|8|11||所羅門帶法老的查某子對大衛的城，上到伊所給伊起的厝；因為講：「我的某呣通徛起佇以色列王大衛的厝，因為耶和華的櫃所到的所在攏是聖地。」
2CH|8|12||所羅門佇耶和華的壇，就是佇兩廊的頭前所起的，獻燒祭互耶和華；
2CH|8|13||照摩西所命令佇安息日、月的初一，一年三擺所定著的節，就是除酵節、七七節、搭寮仔節，照逐日所應該獻的來獻。
2CH|8|14||閣照伊的老父大衛的例，定著祭司的班列，來做伊的工，閣定著利未人盡怹的職，互怹謳咾，閣佇祭司的面前服事照逐日所應該做的；閣設立顧門者，照怹的班列佇逐個門，這是上帝的奴僕大衛所命令的。
2CH|8|15||王所命令許個祭司及利未人，無論管府庫抑是別項事，怹攏無違逆。
2CH|8|16||所羅門起耶和華的殿，對下地基到成功的日，工料攏代先備辦。按呢，耶和華的殿攏起好。
2CH|8|17||彼時，所羅門去以東地到佇海墘的以旬迦別及以祿。
2CH|8|18||希蘭託伊的奴僕，差船隻及知影海路的奴僕到伊遐。怹及所羅門的奴僕到俄斐，對遐得著金四百五十他連得，運到所羅門王遐。
2CH|9|1||示巴的女王聽見所羅門的名聲，就到耶路撒冷，欲用[人奧]得解明的事試所羅門；隨伊的人真多，有駱駝載香料，及黃金真多，也有寶石。伊見所羅門的時，就將心內一切所存的及伊講。
2CH|9|2||所羅門照伊所問的攏應伊，無一項所羅門bē曉得通給伊講。
2CH|9|3||示巴女王看見所羅門的智慧及伊所起的厝，
2CH|9|4||桌頂的食物，人臣排列啲坐，奴僕跟隨服事，以及怹的衣服，及伊的酒政以及怹的衣服，閣看見伊上耶和華殿的崎仔，就魂不附體，
2CH|9|5||伊對王講：「我佇本國聽見你的代誌及你的智慧攏是真實！
2CH|9|6||總是我呣信怹的話，到我來親目看，看啊，你的智慧的大；人所給我講的，猶無一半；你贏過我所聽看見的名聲。
2CH|9|7||福氣啊，你的人，福氣啊，你的奴僕，常常徛佇你的面前聽你的智慧。
2CH|9|8||耶和華──你的上帝是應該謳咾的！伊歡喜你，互你坐伊的位，通為著耶和華──你的上帝做王；因為你的上帝疼以色列，愛永遠堅固伊，所以設立你做怹的王，互你秉公行義。」
2CH|9|9||女王用一百二十他連得的金，及多多香料及寶石送王；未曾有香料親像示巴女王送所羅門王的。
2CH|9|10||希蘭的奴僕及所羅門的奴僕對俄斐帶金來的，閣帶檀香柴及寶石來。
2CH|9|11||王用檀香柴為耶和華的殿及王宮做欄杆，閣為唱歌的人做琴及瑟；佇猶大地前未曾看見親像此號。
2CH|9|12||所羅門王佇示巴女王所帶來送王的以外，閣照伊一切所愛所求的，攏互伊。對按呢女王及伊的人臣倒轉去伊的本國。
2CH|9|13||所羅門逐年所得著的金共六百六十六他連得，
2CH|9|14||以外猶有生理人及客商所帶來的，閣阿拉伯列王以及國內的首領攏帶金銀來互所羅門。
2CH|9|15||所羅門王用過拍的金做大牌二百面，每面大牌的金六百舍客勒；
2CH|9|16||閣用過拍的金做屏牌三百面，每面用金三百舍客勒，王下伊佇黎巴嫩樹林的厝。
2CH|9|17||王閣用象牙做一個大寶座，用好金安伊。
2CH|9|18||寶座有六層的崎仔，閣有金的腳踏椅，及寶座相連。雙旁有靠手，靠手邊有二隻獅徛啲。
2CH|9|19||閣有十二隻獅徛佇六層崎仔的此旁及彼旁；別國攏無製造親像按呢。
2CH|9|20||所羅門王一切飲的器具攏是金的，黎巴嫩樹林的厝一切的器具也是好金的。所羅門的年間，人看銀做無物。
2CH|9|21||因為王的船隻及希蘭的奴僕相及去他施；諸個他施的船載金、銀、象牙、猴、孔雀，三年倒來一擺。
2CH|9|22||所羅門王的好額及智慧贏過天下列王。
2CH|9|23||天下列王攏來愛見所羅門的面，聽伊的智慧就是上帝賞賜佇伊的心的。
2CH|9|24||怹逐個帶進貢的物，就是銀器、金器、衣服、軍器、香料，馬及騾，逐年有定著的例。
2CH|9|25||所羅門為著馬及車有馬牧四千，閣有馬兵一萬二千，安置怹佇許個囤車的城，也及王佇耶路撒冷。
2CH|9|26||所羅門管轄列王，對大河到非利士地，到埃及的交界。
2CH|9|27||王佇耶路撒冷互銀做親像石頭，互柏香樹親像平洋的桑材樹，是因為真多。
2CH|9|28||有人帶馬對埃及對逐所在來互所羅門。
2CH|9|29||所羅門其餘的事，對頭到尾，豈無記佇先知拿單的冊及示羅人亞希雅先知的冊，及先見易多默示的冊，論尼八的子耶羅波安的嗎？
2CH|9|30||所羅門佇耶路撒冷做以色列全國的王共四十年。
2CH|9|31||所羅門及伊的列祖同睏，埋葬佇伊的老父大衛的城。伊的子羅波安續接伊做王。
2CH|10|1||羅波安去示劍，因為以色列眾人到示劍，欲設立伊做王。
2CH|10|2||前尼八的子耶羅波安閃避所羅門王的面，走去埃及，踮佇遐；耶羅波安聽見此個事，就對埃及倒來。
2CH|10|3||怹差人去叫伊來，耶羅波安就及以色列眾人來見羅波安；
2CH|10|4||給伊講：「你的老父互阮背艱苦的軛；你的老父所下佇阮的苦工及重的軛，求你減輕，阮就服事你。」
2CH|10|5||羅波安給怹講：「三日後閣來見我！」百姓就去。
2CH|10|6||羅波安的老父所羅門活啲的時，有跟隨佇伊面前的老人，羅波安王及怹議論，講：「恁有甚麼計策，我通回覆此個百姓。」
2CH|10|7||怹給伊講：「你若好款待此個百姓，互怹歡喜，用好話來應怹，怹就永遠做你的奴僕。」
2CH|10|8||總是伊拒絕老人所互伊的計策，及許個徛佇伊面前及伊平勻的少年人參詳，
2CH|10|9||給伊講：「此個百姓有對我講：『你的老父下佇阮的軛，求你互阮卡輕』；今恁有甚麼計策，互咱通回覆怹。」
2CH|10|10||許個及伊平勻的少年人講：「此個百姓對你講：『你的老父互阮背重的軛求你給阮減輕』；你著按呢應怹講：『我的尾指卡大我的老父的腰；
2CH|10|11||我的老父互恁背重的軛，我欲加添恁的軛；我的老父用鞭警戒恁，我欲用蠍仔蟲警戒恁。』」
2CH|10|12||第三日，耶羅波安及眾百姓到羅波安遐，照王所命令講「第三日閣來我遮」。
2CH|10|13||王用歹聲嗽應百姓，羅波安王放拺老人的計策，
2CH|10|14||照少年人的計策對怹講：「我的父互恁背重的軛，我欲加添恁的軛；我的父用鞭警戒恁，我欲用蠍仔蟲警戒恁。」
2CH|10|15||王無聽趁百姓；因為此個代誌是出佇上帝，互耶和華應驗伊託示羅人亞希雅對尼八的子耶羅波安所講的話。
2CH|10|16||以色列眾百姓看見王無聽趁怹，百姓就對王講：阮佇大衛有甚麼份額啊？阮及耶西的子無干涉！以色列啊，逐人倒去恁的布棚！大衛啊，著顧你家己的厝！對按呢，以色列眾人倒去怹的布棚。
2CH|10|17||總是徛起猶大諸個城的以色列人，羅波安猶原做怹的王。
2CH|10|18||羅波安王差管理做苦工的人哈多蘭去，以色列人就用石頭擲死伊。羅波安王就趕緊上車，欲走去耶路撒冷。
2CH|10|19||對按呢，以色列反叛大衛家，到今仔日。
2CH|11|1||羅波安到耶路撒冷的時，就聚集猶大及便雅憫的家，共十八萬人，攏是過揀的戰士，欲及以色列交戰，互國位閣歸佇羅波安。
2CH|11|2||總是耶和華的話臨到上帝的奴僕示瑪雅講：
2CH|11|3||「你去給所羅門的子猶大王羅波安及徛起猶大及便雅憫的眾以色列人講，
2CH|11|4||耶和華按呢講：『恁莫得上去，莫得及恁的兄弟交戰，逐人倒去伊的家！因為此個代誌出佇我。』」怹聽耶和華的話就倒去，無去攻擊耶羅波安。
2CH|11|5||羅波安踮佇耶路撒冷，佇猶大地起幾若個城做衛所，
2CH|11|6||就是起伯利恆、以坦、提哥亞、
2CH|11|7||伯夙、梭哥、亞杜蘭、
2CH|11|8||迦特、瑪利沙、西弗、
2CH|11|9||亞多萊音、拉吉、亞西加、
2CH|11|10||瑣拉、亞雅崙、希伯崙。諸個攏佇猶大及便雅憫做堅固的城。
2CH|11|11||羅波安閣堅固許個衛所，佇怹中間設兵的頭人，閣積聚米糧、及油、及酒。
2CH|11|12||閣佇逐個城備辦屏牌及槍，互伊極其堅固。猶大便雅憫攏屬佇伊。
2CH|11|13||以色列全地的祭司及利未人攏對四境來歸羅波安。
2CH|11|14||利未人離開怹的郊野及產業，來到猶大及耶路撒冷，是因為耶羅波安及伊的子拒絕怹，呣准怹行祭司的職份服事耶和華。
2CH|11|15||耶羅波安為山頭壇、為鬼怪、為伊所鑄的牛仔，家己設立祭司。
2CH|11|16||以色列眾支派中，見若定著意思欲尋耶和華──以色列的上帝的，隨怹到耶路撒冷，欲獻祭互耶和華──怹列祖的上帝。
2CH|11|17||按呢，堅固猶大國歷過三年，互所羅門的子羅波安強盛，因為怹三年久行大衛所羅門的路。
2CH|11|18||羅波安娶瑪哈拉做某，伊是大衛的查某孫耶利摩的查某子，又閣耶西的查某孫以利押的查某子亞比孩的查某子。
2CH|11|19||伊給伊生幾若個子，就是耶烏施、示瑪利雅、撒罕。
2CH|11|20||娶伊了後閣娶押沙龍的查某子瑪迦，伊給伊生亞比雅亞、亞太、細撒、示羅密。
2CH|11|21||羅波安娶十八個某，六十個妃，生二十八個子，六十個查某子；總是伊疼押沙龍的查某子瑪迦，贏過攏總許個某及妃。
2CH|11|22||羅波安設立瑪迦的子亞比雅做頭，佇兄弟中做首領，因為想欲設立伊續接做王。
2CH|11|23||羅波安照智慧來行，分散眾子佇猶大及便雅憫的全地，到逐個堅固的城，閣互怹多多米糧，閣給怹尋多多某。
2CH|12|1||羅波安的國堅固，伊強盛的時就棄拺耶和華的律法，以色列也攏隨伊。
2CH|12|2||羅波安王五年，埃及王示撒上來攻擊耶路撒冷，因為怹得罪耶和華。
2CH|12|3||示撒有戰車一千二百張，馬兵六萬，閣隨伊對埃及出來的人，就是路比人、蘇基人、古實人，多到bē算得。
2CH|12|4||伊攻取猶大堅固的城，就來到耶路撒冷。
2CH|12|5||彼時，猶大的首領為著示撒的緣故聚集佇耶路撒冷。先知示瑪雅來見羅波安及許個首領，給怹講：「耶和華按呢講：『恁棄拺我，所以我棄拺恁佇示撒的手。』」
2CH|12|6||對按呢以色列許個首領及王家己謙卑講：「耶和華是公義。」
2CH|12|7||耶和華看見怹家己謙卑，耶和華的話就臨到示瑪雅講：「怹既然家己謙卑，我無欲剿滅怹；欲互怹略仔得著拯救，我無欲用示撒的手傾落我的受氣佇耶路撒冷。
2CH|12|8||總是怹欲做示撒的奴僕，互怹知服事我及服事列國有甚麼分別。」
2CH|12|9||對按呢，埃及王示撒上來攻擊耶路撒冷，搶耶和華殿的寶物及王宮的寶物，攏帶去，閣搶所羅門所做金的屏牌。
2CH|12|10||羅波安王做銅的屏牌來替怹，交互守王宮門的侍衛長顧守。
2CH|12|11||王逐擺入耶和華的殿，侍衛就帶諸個屏牌，後來就帶倒轉來，下佇侍衛的厝。
2CH|12|12||王家己謙卑的時，耶和華的受氣收倒轉，無一盡滅伊，閣佇猶大的中間也有好的代誌。
2CH|12|13||羅波安王家己強盛，佇耶路撒冷做王。羅波安坐位的時四十一歲，佇耶路撒冷，就是耶和華對以色列眾支派中所揀安置伊的名的城，做王十七年。伊的老母名叫拿瑪，是亞捫人。
2CH|12|14||羅波安行歹，因為伊無定著意思尋耶和華。
2CH|12|15||羅波安所行的事，對頭到尾豈無記佇先知示瑪雅及先見易多的冊，論族譜的嗎？羅波安及耶羅波安常常交戰。
2CH|12|16||羅波安及伊的列祖同睏，埋葬佇大衛城。伊的子亞比雅續接伊做王。
2CH|13|1||耶羅波安王十八年，亞比雅坐位做猶大王，
2CH|13|2||佇耶路撒冷做王三年久。伊的老母名叫米該亞，是基比亞人烏列的查某子。亞比雅及耶羅波安交戰。
2CH|13|3||亞比雅用一陣過揀的兵四十萬來排陣，攏是好膽的戰士；耶羅波安也用過揀的大勇士八十萬，來對伊排陣。
2CH|13|4||亞比雅徛佇以法蓮山地的洗瑪臉山，講：「耶羅波安及以色列眾人啊，著聽我！
2CH|13|5||耶和華──以色列的上帝將以色列國永遠互大衛，就是設立鹽的約，賞賜伊及伊子孫，恁豈呣著知嗎？
2CH|13|6||總是大衛的子所羅門的人臣、尼八的子耶羅波安起來背叛伊的主人。
2CH|13|7||有許個無下落的匪類聚集隨伊，家己強猛來攻擊所羅門的子羅波安；彼時羅波安猶少年軟茈bē會抵當怹。
2CH|13|8||「今恁有意思欲抵敵大衛的子孫所治理耶和華的國，恁的人額真多，閣有金牛仔及恁佇啲就是耶羅波安所給恁造做上帝的。
2CH|13|9||恁豈呣是趕逐耶和華的祭司就是亞倫的子孫及利未人，照外國人的規例家己設立祭司嗎？甚至無論甚麼人牽一隻牛牨仔及七隻綿羊牨來分別家己，就通做無影跡的上帝的祭司。
2CH|13|10||論到阮，耶和華是阮的上帝，阮無棄拺伊。阮有祭司服事耶和華，就是亞倫的子孫，閣有利未人逐個盡伊的職，
2CH|13|11||逐早起逐下昏獻燒祭燒芳香互耶和華，閣有排列的餅佇聖潔的桌；也有金燈台及燈盞，逐下昏通點伊，因為阮守耶和華──阮上帝的命令；獨獨恁棄拺伊。
2CH|13|12||看啊，上帝及阮佇啲做阮的頭，伊的祭司也及阮佇啲，提響亮的號頭大聲歕攻擊恁。以色列人啊，呣通及耶和華──恁列祖的上帝交戰，因為恁bē會亨通。」
2CH|13|13||總是耶羅波安埋伏兵佇怹的後面。對按呢，以色列人佇猶大的頭前，埋伏的兵佇怹的後面。
2CH|13|14||猶大人越頭看，看前後攏有對敵的兵，就求叫耶和華，祭司也歕號頭。
2CH|13|15||猶大人就喉叫；猶大人喉叫的時，上帝就拍贏耶羅波安及以色列眾人佇亞比雅及猶大人的面前。
2CH|13|16||以色列人佇猶大人的面前逃走，上帝交怹佇猶大人的手。
2CH|13|17||亞比雅及伊的百姓大大刣死怹，以色列人倒啲來死的有五十萬過揀的人。
2CH|13|18||彼時，以色列人就降服，猶大人得著卡贏，因為倚靠耶和華──怹列祖的上帝的緣故。
2CH|13|19||亞比雅追趇耶羅波安，取伊幾若個城，就是伯特利及伊的鄉社，耶沙拿及伊的鄉社，以法蓮及伊的鄉社。
2CH|13|20||當亞比雅活啲的日，耶羅波安bē會閣強盛；耶和華拍伊，伊就死。
2CH|13|21||亞比雅漸漸強盛，娶某十四個，生子二十二個，查某子十六個。
2CH|13|22||亞比雅其餘的事及伊的言行，攏記佇先知易多的註解。
2CH|14|1||亞比雅及伊的列祖同睏，埋葬佇大衛城。伊的子亞撒續接伊做王。當亞撒的日，彼個地方太平十年久。
2CH|14|2||亞撒行耶和華──伊的上帝看做好做正直的事，
2CH|14|3||因為伊除去外邦的上帝的壇及山頭壇，廢許個柱像，
2CH|14|4||剉許個亞舍拉，閣命令猶大人尋耶和華──怹列祖的上帝，遵趁伊的律法、誡命；
2CH|14|5||閣佇猶大逐個城除去許個山頭壇及日像，國得著太平佇伊的面前；
2CH|14|6||伊佇猶大起幾若座險要的城。因為伊的地方平安，佇彼幾年攏無交戰，因為耶和華互伊平安。
2CH|14|7||伊對猶大人講：「咱著來起諸個城，四圍起牆，及城樓及門，及門楗；地猶佇咱的面前，因為咱有求耶和華──咱的上帝；咱已經求伊，伊佇四圍賞賜咱平安。」怹就起造，來得著亨通。
2CH|14|8||亞撒有軍兵，對猶大出者三十萬夯屏牌及槍；對便雅憫出者二十八萬夯屏牌開弓。諸個攏是大力的勇士。
2CH|14|9||有古實王謝拉導軍隊一百萬，戰車三百張，來攻擊伊，來到瑪利沙。
2CH|14|10||亞撒就出去抵敵伊，就佇瑪利沙洗法的山谷大家排陣。
2CH|14|11||亞撒求叫耶和華──伊的上帝講：「耶和華啊，佇強的、軟弱的，的中間，你以外無幫助的。耶和華──阮的上帝啊，求你幫助阮；因為阮倚靠你，閣託你的名去抵敵諸個眾人。耶和華啊，你是阮的上帝，呣通互人卡贏你。」
2CH|14|12||耶和華就拍贏古實人佇亞撒及猶大人的面前，古實人就逃走；
2CH|14|13||亞撒及隨伊的人追趇怹，到佇基拉耳。古實人死真多，bē會閣強盛，因為怹佇耶和華及伊的軍隊的面前敗壞。猶大人搶多多財物去，
2CH|14|14||怹閣拍基拉耳四圍許個城；因為耶和華互怹真驚。怹也搶怹攏總的城，因為城內有多多物通搶，
2CH|14|15||閣拍許個精牲的寮(tiâu)，牽真多羊及駱駝倒去耶路撒冷。
2CH|15|1||上帝的神臨到俄德的子亞撒利雅。
2CH|15|2||伊出去迎接亞撒，給伊講：「亞撒及猶大、便雅憫的眾人啊，著聽我的話：恁及耶和華佇啲，伊也及恁佇啲；恁若尋伊，伊欲互恁尋著；總是恁若棄拺伊，伊也欲棄拺恁。
2CH|15|3||以色列人久久無真的上帝，無教示怹的祭司，也無律法；
2CH|15|4||總是怹佇患難的時歸向耶和華──以色列的上帝，來尋伊，伊就互伊尋著。
2CH|15|5||彼時，出入的人bē得著平安，列國徛起的百姓攏抵著大擾亂；
2CH|15|6||國攻擊國，城攻擊城，攏相毀壞，因為上帝用逐樣患難擾亂怹。
2CH|15|7||今恁著勇健，手呣通軟落去，因為恁的所做欲得著報賞。」
2CH|15|8||亞撒已經聽見諸個話及先知俄德的讖語，就壯膽，佇猶大便雅憫全地，及伊所取以法蓮山地許個城，除去攏總可惡的物，閣佇耶和華兩廊前新起耶和華的壇；
2CH|15|9||閣聚集猶大、便雅憫的眾人，及以法蓮、瑪拿西、西緬出外佇怹中間的人。因為對以色列出來歸亞撒的真多，是為著怹看見耶和華──伊的上帝及伊佇啲。
2CH|15|10||亞撒王十五年三月，怹攏聚集佇耶路撒冷。
2CH|15|11||彼日怹佇所帶來許個搶的物的中間，用牛七百隻、羊七千隻獻互耶和華。
2CH|15|12||怹就立約，欲盡心盡性尋耶和華──怹列祖的上帝。
2CH|15|13||見若無尋耶和華──以色列的上帝的，無論大細、男女，著互伊死。
2CH|15|14||怹就用大聲用歡喜來喝，用號頭用哨角，來對耶和華咒誓。
2CH|15|15||猶大眾人為著所咒的誓歡喜；因為怹盡心咒誓，閣盡意尋耶和華，耶和華也互怹尋著，就佇怹四境賞賜怹平安。
2CH|15|16||亞撒王貶伊的媽瑪迦太后的位，因為伊為亞舍拉曾裝可惡的像。亞撒剉伊的像，搥伊到碎碎，燒伊佇汲倫溪邊。
2CH|15|17||獨獨許個山頭壇猶未對以色列中除去，總是亞撒的心一世人專一。
2CH|15|18||亞撒將伊的老父所分別做聖、及伊本身所分別做聖的金銀及器具攏帶入上帝的殿。
2CH|15|19||對此時到亞撒三十五年無閣有交戰的事。
2CH|16|1||亞撒王三十六年，以色列王巴沙上來攻擊猶大，起拉瑪，欲阻擋人出入佇猶大王亞撒遐。
2CH|16|2||亞撒就對耶和華的殿及王宮的府庫提出金銀，送互徛起佇大馬色的亞蘭王便哈達，講：
2CH|16|3||「我及你有約，親像前我的老父及你的老父一樣。今我用金銀送你，請你去廢無你及以色列王巴沙所立的約，互伊離開我。」
2CH|16|4||便哈達聽趁亞撒王的話，差伊許個軍長去攻擊以色列的城。怹就攻破以雲、但、亞伯瑪音，以及拿弗他利一切府庫的城。
2CH|16|5||巴沙聽見就停工，無閣起拉瑪。
2CH|16|6||對按呢亞撒王導猶大眾人，怹就搬徙巴沙所用來起拉瑪的石頭及柴，用伊來起迦巴及米斯巴。
2CH|16|7||彼時，先見哈拿尼來見猶大王亞撒，給伊講：「因為你倚靠亞蘭王，無倚靠耶和華──你的上帝，所以亞蘭王的軍兵脫離你的手。
2CH|16|8||古實人及路比人豈呣是大的軍隊？有多多戰車及馬兵嗎？獨獨因為你倚靠耶和華，伊就將怹交佇你的手。
2CH|16|9||因為耶和華的目睭佇全地看來看去，見若專心向伊的，伊欲顯明伊的大氣力幫助伊。佇此個代誌你所行是戇；因為按呢，以後你欲有交戰的事。」
2CH|16|10||亞撒就受氣先見，關伊佇監裡。因為伊為著此件事大受氣。彼時亞撒也歹款待百姓中幾若人。
2CH|16|11||亞撒所行的事，對頭到尾攏記佇猶大及以色列諸個王的記錄。
2CH|16|12||亞撒王三十九年，伊的腳有破病，病真傷重。破病的時無求耶和華，獨獨去求醫生。
2CH|16|13||亞撒做王四十一年就死，及伊的列祖相及睏，
2CH|16|14||埋葬佇伊家己的墓就是伊佇大衛的城為家己所鑿的，下佇眠床裡，伊的眠床有芳香滿滿，就是照調和香的法所創的，百姓為著伊行多多燒的禮數。
2CH|17|1||亞撒的子約沙法續接伊做王，家己強盛，抵敵以色列。
2CH|17|2||安置軍兵佇猶大許個堅固的城，閣設防守的兵佇猶大地及伊的老父亞撒所取以法蓮許個城。
2CH|17|3||耶和華及約沙法佇啲；因為伊行伊的祖大衛起頭行的路，無尋許個巴力，
2CH|17|4||獨獨尋伊的老父的上帝，行伊的誡命，無照以色列人的所行。
2CH|17|5||所以耶和華堅固伊的國位，猶大眾人獻禮物互約沙法；伊就有多多貨財及榮光。
2CH|17|6||伊奮志行耶和華的道路，閣對猶大除去許個山頭壇，及許個亞舍拉。
2CH|17|7||伊做王第三年，就差伊的人臣便亥伊勒、俄巴底、撒迦利雅、拿坦業、米該亞去猶大逐個城教示百姓。
2CH|17|8||及怹去的有利未人示瑪雅、尼探雅、西巴第雅、亞撒黑、示米拉末、約拿單、亞多尼雅、多比雅、駝巴多尼雅，閣有祭司以利沙瑪、約蘭也及怹去。
2CH|17|9||怹佇猶大教示有帶耶和華律法的冊，遍行猶大逐個城教示百姓。
2CH|17|10||耶和華互猶大四圍逐邦國真驚，呣敢及約沙法交戰。
2CH|17|11||非利士人有的送禮物進貢銀互約沙法。阿拉伯人也帶歸群精牲互伊，就是綿羊牨七千七百隻，山羊牨七千七百隻。
2CH|17|12||約沙法漸漸強大到極，佇猶大起營寨及府庫的城。
2CH|17|13||伊佇猶大諸個城有多多工作，閣佇耶路撒冷有戰士，就是大權能的勇士。
2CH|17|14||怹的數額，照宗族，記佇下面：猶大族的千總押拿做統領，導大權能的勇士──三十萬；
2CH|17|15||閣落來是統領約哈難導二十八萬勇士；
2CH|17|16||閣落來是細基利的子亞瑪斯雅（伊甘願獻家己互耶和華），導大權能的勇士──二十萬。
2CH|17|17||便雅憫族有大權能的勇士以利雅大，導抬弓箭及涫屏牌者──二十萬；
2CH|17|18||閣落來是約薩拔導備辦交戰者──十八萬。
2CH|17|19||諸個攏是伺候王的，另外有王所安置佇猶大逐個堅固的城的。
2CH|18|1||約沙法有多多貨財及榮光，就及亞哈結親。
2CH|18|2||過幾若年，伊落去撒瑪利亞見亞哈；亞哈為著伊及隨伊的百姓刣多多牛羊，勸伊及伊相及去基列的拉末。
2CH|18|3||以色列王亞哈給猶大王約沙法講：「你欲及我去基列的拉末抑呣？」應講：「我親像你，我的百姓親像你的百姓，阮欲及你去交戰。」
2CH|18|4||約沙法給以色列王講：「請你代先問耶和華的意思。」
2CH|18|5||以色列王就聚集先知四百人，問怹講：「阮著上去基列的拉末來交戰，抑是著息啊？」怹應講：「通上去，因為上帝欲用怹交佇王的手。」
2CH|18|6||約沙法講：「佇遮豈無猶有耶和華的先知，互咱通對伊來問嗎？」
2CH|18|7||以色列王給約沙法講：「猶有一人，咱通對伊來問耶和華。總是我怨恨伊；因為伊所讖語我的，無一項好，只有常常講災禍若定。此人是音拉的子米該雅。」約沙法講：「請王莫得按呢講。」
2CH|18|8||以色列王就召一個官員來，講：「你去叫音拉的子米該雅緊緊來。」
2CH|18|9||以色列王及猶大王約沙法逐個坐伊的座位，穿禮服坐佇撒瑪利亞城門口闊的所在，眾先知逐個佇怹的面前讖語。
2CH|18|10||基拿拿的子西底家做鐵角，講：「耶和華按呢講：『你欲用諸個觸亞蘭人，到怹滅無。』」
2CH|18|11||眾先知攏按呢讖語講：「通上去基列的拉末，欲得勝，因為耶和華欲將伊交佇王的手。」
2CH|18|12||彼個去叫米該雅的使者給伊講：「看啊，眾先知攏講一樣話對王講好事，求你所講的及怹相同，平平講好話。」
2CH|18|13||米該雅講：「我指永活的耶和華咒誓來講，我的上帝講甚麼，我欲講伊。」
2CH|18|14||米該雅到王的面前，王問伊講：「米該雅啊，阮著上去基列的拉末來交戰，抑是著息啊？」伊應講：「通上去，欲得勝，因為怹欲受交付佇恁的手」。
2CH|18|15||王對伊講：「我著幾擺教你咒誓，你託耶和華的名只有著用真實給我講。」
2CH|18|16||米該雅講：「我看見以色列眾百姓四散佇山裡，親像無牧者的羊一般。耶和華按呢講：『諸個無主人，怹逐個通平安倒去怹的家。』」
2CH|18|17||以色列王給約沙法講：「我豈無給你講，此人所欲讖語我的，無講好話，只有災禍若定？」
2CH|18|18||米該雅講：「所以恁著聽耶和華的話。我看見耶和華坐佇寶座，天頂的萬軍徛佇伊的左右。
2CH|18|19||耶和華講：『是誰欲引誘以色列王亞哈互伊上去基列的拉末死佇遐啊？』此個講按呢，彼個講按呢。
2CH|18|20||後來，有一個神出來，徛佇耶和華的面前講：『我欲引誘伊。』耶和華問伊講：『你欲用甚麼法度？』
2CH|18|21||伊講：『我欲出去做白賊的神，佇伊眾先知的嘴。』耶和華講：『你欲引誘伊，也欲成伊！出去來做按呢！』。
2CH|18|22||今耶和華用白賊的神入佇你諸個先知的嘴，耶和華論到你有講災禍。」
2CH|18|23||基拿拿的子西底家進前搧米該雅的嘴phóe，講：「耶和華的神對叨落一條路離開我來及你講啊？」
2CH|18|24||米該雅講：「看啊，你入內房家己匿，彼日就欲看見。」
2CH|18|25||以色列王講：「著帶米該雅去，交城首亞們及王的子約阿施，講：
2CH|18|26||『王按呢講：用此人關佇監裡，用艱苦的餅，艱苦的水互伊食，聽候我平安倒來。』」
2CH|18|27||米該雅講：「你若真正平安倒來，就是耶和華無託我講」；閣講：「諸個百姓啊，恁攏著聽！」
2CH|18|28||以色列王及猶大王約沙法上去基列的拉末。
2CH|18|29||以色列王給約沙法講：「我欲改裝上陣，你通穿王服。」以色列王就改裝，怹就上陣。
2CH|18|30||亞蘭王有吩咐伊的戰車的官長講：「無論大細，呣通及怹交戰，只有及以色列王交戰。」
2CH|18|31||戰車的官長看見約沙法就講，這是以色列王，就越過去欲及伊交戰。約沙法就哮救，耶和華就幫助伊，上帝也感動怹離開伊。
2CH|18|32||戰車的官長看見呣是以色列王，就越轉無追伊。
2CH|18|33||有一人偶然開弓，射入以色列王戰甲的合鑆。王給趕車者講：「你越轉手，帶我出陣，因為我著重傷啦！」
2CH|18|34||彼日交戰的勢面愈猛烈，以色列王勉強徛佇車裡抵當亞蘭人，到下昏。差不多日落的時，就死。
2CH|19|1||猶大王約沙法平安倒去耶路撒冷，到伊的厝。
2CH|19|2||先見哈拿尼的子耶戶出來迎接約沙法王，給伊講：「你幫助歹人，疼怨恨耶和華的人合宜嗎？因為按呢耶和華的受氣臨到你。
2CH|19|3||若是你猶有好事佇啲，因為你對此個地方除去亞斯他錄，閣定著你的心尋上帝。」
2CH|19|4||約沙法踮佇耶路撒冷，後來閣出去巡視百姓的中間，對別是巴到以法蓮山地，導百姓歸向耶和華──怹列祖的上帝；
2CH|19|5||閣設立審判官佇境內佇猶大堅固的城，逐個城攏按呢，
2CH|19|6||給許個審判官講：「謹慎恁的所做；因為恁審判呣是為著人，是為著耶和華。恁審判的時，伊及恁佇啲。
2CH|19|7||今恁著驚畏耶和華，謹慎做代誌；因為耶和華──咱的上帝無有不義，無偏袒，無收賄賂。」
2CH|19|8||約沙法對利未人及祭司，及以色列族長中設立人，佇耶路撒冷為耶和華判斷代誌，及相告，伊就倒去耶路撒冷。
2CH|19|9||伊閣命令怹講：「恁著驚畏耶和華，盡忠誠實心來行此個代誌。
2CH|19|10||見若恁的兄弟踮佇怹許個城者，若有冤家的事來就近恁，無論甚麼代誌，或是為著流血，抑是佇律法及誡命，抑是律例及法度的中間，恁著警戒怹，呣通得罪耶和華，致到受氣臨到恁及恁的兄弟；恁按呢做，就無罪。
2CH|19|11||看啊！見若屬耶和華的事，有祭司頭亞瑪利雅管理恁；見若屬王的事，有猶大的族長以實瑪利的子西巴第雅管理恁；佇恁的面前有利未人做官長。恁著好膽做代誌，願耶和華及好人佇啲。」
2CH|20|1||此霎了後，摩押人及亞捫人，閣有米烏尼人，相及來欲及約沙法交戰。
2CH|20|2||有人來報約沙法講：「對海外對亞蘭遐有大軍隊來攻擊你，今怹佇哈洗遜他瑪，就是隱基底。」
2CH|20|3||約沙法就驚，定著意思懇求耶和華，佇猶大全地宣佈禁食。
2CH|20|4||對按呢猶大人聚會，求耶和華幫助。猶大逐個城攏有人出來尋耶和華。
2CH|20|5||約沙法就佇猶大及耶路撒冷的會中，徛佇耶和華殿的新院的頭前，講：
2CH|20|6||「耶和華──阮的列祖的上帝啊，你豈呣是佇天裡的上帝嗎？你豈呣是列邦萬國的主宰嗎？佇你的手有權能有氣力，無一個會抵敵你。
2CH|20|7||阮的上帝啊，你豈呣是曾佇你的百姓以色列人的面前趕逐此個地方徛起的百姓，將伊賞賜你的朋友亞伯拉罕的後裔到永遠嗎？
2CH|20|8||怹就踮佇此個地方，閣因為你的名佇遮給你起一間聖所，
2CH|20|9||講：『設使有災禍臨到阮，或是刀劍譴責，或是瘟疫飢荒，當患難的時，阮欲徛佇此間的頭前佇你的面前懇求你，因為你的名是踮佇此間殿，你欲聽來拯救。』
2CH|20|10||前以色列人出埃及地的時，你呣准怹侵犯亞捫人、摩押人，及西珥山人，就離開怹，無滅怹。
2CH|20|11||看啊，怹今怎樣報應阮，來趕逐阮出你的業，就是你賞賜阮互阮承接的。
2CH|20|12||阮的上帝啊，恁無欲責罰怹嗎？因為阮無力通抵當此個來攻擊阮的大軍隊，阮也呣知著怎樣行，阮的目睭專專向你」。
2CH|20|13||猶大眾人及怹的細漢囝仔、怹的某、怹的子兒攏徛佇耶和華的面前。
2CH|20|14||彼時，耶和華的神佇公會中臨到雅哈悉，伊是利未人亞撒的後裔──瑪探雅的元孫，耶利的曾孫，比拿雅的孫，撒迦利雅的子。
2CH|20|15||伊講：「猶大眾人、耶路撒冷徛起的百姓，及約沙法王你，攏著聽，耶和華對恁按呢講：『莫得因為此個大軍隊來驚來愞；因為此個交戰呣是在佇恁，就是在佇上帝。
2CH|20|16||明仔日恁著落去接陣，怹對洗斯山坪上來，恁欲佇耶魯伊勒曠野頭前的山谷口抵著怹。
2CH|20|17||此擺恁呣免交戰，猶大及耶路撒冷啊，恁著排陣徛啲，看耶和華拯救恁。呣免驚，呣免愞。明仔日著出去怹遐，因為耶和華及恁佇啲。』」
2CH|20|18||約沙法就俯頭仆佇地裡，猶大眾人及耶路撒冷徛起的百姓也仆佇耶和華的面前，敬拜耶和華。
2CH|20|19||哥轄族及可拉族的利未人攏徛起來，用極大的聲謳咾耶和華以色列的上帝。
2CH|20|20||隔日怹早早起來，出去提哥亞的曠野。出去的時，約沙法徛啲講：「猶大人及耶路撒冷徛起的百姓啊，著聽我：恁著信耶和華──恁的上帝就欲徛在；信伊的先知就欲亨通。」
2CH|20|21||伊已經及百姓議論，就設立唱歌謳咾耶和華的，互怹穿聖閣媠的衫，行佇軍隊的頭前謳咾耶和華講：「著感謝耶和華，因為伊的慈愛永遠佇啲！」
2CH|20|22||怹抵仔唱歌謳咾的時，耶和華就派埋伏的兵攻擊許個來攻擊猶大的亞捫、摩押，及西珥山的人，怹就受拍。
2CH|20|23||因為亞捫及摩押人起來，攻擊踮佇西珥山的人，一盡刣來滅怹；一盡滅踮佇西珥的人了後，怹逐個分旁相剿滅。
2CH|20|24||猶大人到曠野守望的樓，看見許個大軍隊，看啊，身屍倒佇地裡，無一個走離。
2CH|20|25||約沙法及伊的百姓來搶怹的財物，佇怹中間尋著多多財物、衣服、寶貝，怹剝做家己的多到帶bē去；怹搶物到三日，因為真多。
2CH|20|26||第四日怹聚集佇比拉迦的山谷，因為佇遐謳咾耶和華。所以彼所在名叫比拉迦山谷，到佇今仔日。
2CH|20|27||怹就倒去，就是猶大及耶路撒冷的人，約沙法佇怹的頭前，大家歡喜倒去耶路撒冷；因為耶和華及怹刣贏對敵，來歡喜快樂。
2CH|20|28||怹彈琴、彈瑟、歕號頭來耶路撒冷，到耶和華的殿。
2CH|20|29||列邦諸個國聽見耶和華刣贏以色列的對敵，就驚上帝。
2CH|20|30||按呢，約沙法的國太平，因為伊的上帝賞賜伊四圍平安。
2CH|20|31||約沙法做猶大王，坐位的時三十五歲，佇耶路撒冷做王歷過二十五年。伊的老母名叫阿蘇巴，就是示利希的查某子。
2CH|20|32||約沙法行伊的老父亞撒的路，無偏歪，行耶和華所看做好的事。
2CH|20|33||總是山頭壇猶未廢無，閣百姓也未有定著心意歸向怹列祖的上帝。
2CH|20|34||約沙法其餘的事，對頭到尾攏記佇哈拿尼的子耶戶的冊，彼個冊也列佇以色列列王的冊。
2CH|20|35||彼時了後，猶大王約沙法及以色列王亞哈謝結交；亞哈謝行歹到極。
2CH|20|36||二個王相及造船欲去他施，就佇以旬迦別造船。
2CH|20|37||彼時瑪利沙人、多大瓦的子以利以謝用讖語攻擊約沙法講：「因為你結交亞哈謝，耶和華破壞你的所做。」對按呢船就破，bē會去他施。
2CH|21|1||約沙法及伊的列祖同睏，及伊的列祖葬佇大衛的城。伊的子耶和蘭續接伊做王。
2CH|21|2||耶和蘭有幾若個小弟，就是約沙法的子亞撒利雅、耶歇、撒迦利雅、亞撒利雅、米迦勒、示法提雅。諸個攏是以色列王約沙法的子。
2CH|21|3||怹老父用多多物業互怹，就是金、銀、寶貝，及猶大地堅固的城互怹；總是用國位互耶和蘭，因為伊是大子。
2CH|21|4||耶和蘭起來坐伊的老父的位，家己強盛，就用刀刣死伊的眾小弟及以色列幾若個首領。
2CH|21|5||耶和蘭坐位的時三十二歲，佇耶路撒冷做王共八年。
2CH|21|6||伊行以色列諸個王的路，及亞哈的家無各樣；因為伊娶亞哈的查某子做某，行耶和華所看做歹的事。
2CH|21|7||總是耶和華因為家己及大衛所立的約，呣甘滅大衛的家，照伊所應允的，永遠賞賜一葩燈互伊及伊的子孫。
2CH|21|8||當耶和蘭年間，以東背叛猶大，脫離伊的手頭，家己設立王。
2CH|21|9||耶和蘭就導伊許個軍長及攏總的戰車過去，透暝起來，拍圍困伊的以東人及許個車長。
2CH|21|10||按呢，以東人背叛猶大，脫離伊的手頭，到今仔日。像彼時，立拿人也背叛，脫離伊的手頭，因為耶和蘭棄拺耶和華──伊的列祖的上帝。
2CH|21|11||伊閣佇猶大的山起山頭壇，互耶路撒冷徛起的百姓行邪淫，閣誘惑猶大人。
2CH|21|12||先知以利亞寫批寄互耶和蘭講：「耶和華──你的祖大衛的上帝按呢講：『因為你無行你的父約沙法的路及猶大王亞撒的路，
2CH|21|13||就是行以色列諸個王的路，閣互猶大及耶路撒冷徛起的百姓行邪淫，親像亞哈的家行邪淫一樣，閣刣你的老父的家比你卡好許個小弟。
2CH|21|14||所以，耶和華欲降大災禍拍你的百姓及你的子兒、你的某，以及你一切所有的。
2CH|21|15||你的腸肚欲患著重病，逐日愈重，致到你的腸仔脫出去。』」
2CH|21|16||耶和華激動非利士人及倚近古實的阿拉伯人的心來攻擊耶和蘭。
2CH|21|17||怹上來攻擊猶大，侵入境內，搶掠王宮內所抵著的財物及伊許個子、許個某，除伊的煞尾子約哈斯以外，無給伊留一個子。
2CH|21|18||諸個代誌以後，耶和華拍伊，互伊的腸患著bē醫得的病。
2CH|21|19||按呢久久，二年後，伊的腸為著病脫出來，因為此個病重就死。伊的百姓無給伊行燒的禮數，親像前給伊的列祖所燒的一樣。
2CH|21|20||耶和蘭坐位的時三十二歲，佇耶路撒冷做王共八年。伊離開世間無人憶著伊，人埋葬伊佇大衛的城，獨獨無佇列王的墓。
2CH|22|1||耶路撒冷徛起的百姓設立耶和蘭的煞尾子亞哈謝續接伊做王；因為隨阿拉伯人到營的軍隊有刣死伊許個大子。按呢，猶大王耶和蘭的子亞哈謝做王。
2CH|22|2||亞哈謝坐位的時四十二歲，佇耶路撒冷做王一年。伊的老母名叫亞她利雅，是暗利的查某孫。
2CH|22|3||伊也行亞哈的家的路；因為伊的老母指揮伊行歹。
2CH|22|4||伊行耶和華所看做歹的事，親像亞哈的家一樣；因為伊的老父死了後有亞哈家的人來給伊指揮，致到敗壞。
2CH|22|5||伊聽趁怹的計謀，及以色列王亞哈的子耶和蘭相及去基列的拉末，及亞蘭王哈設交戰；亞蘭人拍傷耶和蘭。
2CH|22|6||伊倒去耶斯列，欲醫治伊的傷就是伊佇拉末及亞蘭王哈設交戰的時所受著的，猶大王耶和蘭的子亞撒利雅落去耶斯列欲覓亞哈的子耶和蘭，因為伊有破病。
2CH|22|7||亞哈謝來看約蘭就抵著陷害，這是出佇上帝的意思；因為伊來，就及耶和蘭出去抵著寧示的孫耶戶。就是耶和華所抹油、互伊剪除亞哈的家的。
2CH|22|8||耶戶辦亞哈家的罪的時，抵著猶大許個首領及亞哈謝兄弟的子啲服事亞哈謝的，伊就刣死怹。
2CH|22|9||亞哈謝匿佇撒瑪利亞、耶戶尋伊，人掠伊，帶伊到耶戶遐，刣死伊，人埋葬伊；因為怹講，伊是彼個專心尋耶和華的約沙法的子。按呢，亞哈謝的家無有權力通保守國位的。
2CH|22|10||亞哈謝的老母亞她利雅看見伊的子已經死，就起來一盡剿滅猶大的王親。
2CH|22|11||總是王的查某子約示巴將亞哈謝的子約阿施對許個受刣的王子中偷抱出來，將伊及伊的奶母囥佇睏房裡。約示巴是耶和蘭王的查某子，亞哈謝的姊妹，祭司耶何耶大的某。伊對亞她利雅蓋密伊，互伊無刣死伊。
2CH|22|12||後來及怹相及囥佇上帝的殿歷過六年久；亞她利雅管理彼個地方。
2CH|23|1||第七年，耶何耶大家己強盛，召百總耶羅罕的子亞撒利雅，約哈難的子以實瑪利，俄備得的子亞撒利雅，亞大雅的子瑪西雅，細基利的子以利沙法，許個來及伊立約。
2CH|23|2||怹遍行猶大，對猶大許個城聚集利未人及以色列的族長攏到耶路撒冷。
2CH|23|3||全會佇上帝的殿及王立約。伊對怹講：「看啊，王的子欲做王，照耶和華論到大衛的子孫所講的；
2CH|23|4||今恁著按呢行：恁諸個祭司及利未人三份一佇安息日入來者，著做顧門者，
2CH|23|5||三份一著佇王宮，三份一著佇地基的門；百姓攏著佇耶和華殿內的院。
2CH|23|6||獨獨祭司及啲服事的利未人以外，別人呣通入耶和華的殿；諸個人通入去，因為怹是聖。總是眾百姓著為著耶和華來顧守。
2CH|23|7||利未人逐個手著抬軍器，四圍保護王；見若自專入殿者，著互伊死。王出入的時，恁著跟隨伊。」
2CH|23|8||利未人及猶大眾人照祭司耶何耶大一切所命令的去行，逐人帶怹輪著安息日入來的人及輪著安息日出去的人，因為祭司耶何耶大呣准怹散班。
2CH|23|9||祭司耶何耶大就將上帝殿內所囥大衛王的槍、屏牌、大牌交互許個百總，
2CH|23|10||閣派眾百姓手逐個抬家私，佇壇及殿遐，對殿的正旁到殿的倒旁，徛佇王的四圍；
2CH|23|11||怹就導王的子出來，給伊戴冕旒，將律法的冊互伊。耶何耶大及伊許個子用油抹伊，設立伊做王，眾人講：「願王萬歲。」
2CH|23|12||亞她利雅聽見百姓走來謳咾王的聲，就到百姓遐，入耶和華的殿，
2CH|23|13||看見王徛佇殿門的柱邊，許個軍長及歕號頭者徛佇王的左右，百姓歡喜歕號頭，閣有唱歌的，用逐樣的樂器導眾人謳咾；亞她利雅就拆裂伊的衫，喝講：「反叛啦！反叛啦！」
2CH|23|14||祭司耶何耶大導管轄軍隊的百總，對怹講：「對班列的中間趕伊出去，見若隨伊的著用刀刣死伊！」因為祭司講：「呣通佇耶和華的殿刣伊。」
2CH|23|15||怹閃開雙旁，互伊去；伊行到王宮馬的門，就佇遐刣死伊。
2CH|23|16||耶何耶大佇本身及百姓及王的中間立約，攏欲做耶和華的百姓。
2CH|23|17||對按呢眾百姓到巴力的廟，拆毀伊，拍碎伊許個壇及偶像，閣佇壇前拍死巴力的祭司瑪坦。
2CH|23|18||耶何耶大閣照大衛早日所定著的，設立祭司利未人擔當耶和華殿的職。前大衛用此個班列派佇耶和華的殿，互怹歡喜唱歌，獻耶和華的燒祭，照所記載佇摩西的律法的；
2CH|23|19||伊也設顧門者佇耶和華的殿許個門，無論啥代，無清氣者bē得入去。
2CH|23|20||閣帶百總及貴族；及百姓的首領，及國內的眾百姓，對耶和華的殿導王落來，對頂的門進入王宮，互王坐國位。
2CH|23|21||國內眾百姓攏歡喜，通城安靜。怹用刀刣死亞她利雅。
2CH|24|1||約阿施坐位的時七歲，佇耶路撒冷做王歷過四十年。伊的老母名叫西比亞，是別是巴人。
2CH|24|2||祭司耶何耶大佇啲的日，約阿施行耶和華所看做好的事。
2CH|24|3||耶何耶大給伊娶二個某，伊生子查某子。
2CH|24|4||後來，約阿施有意思欲修理耶和華的殿，
2CH|24|5||就召集祭司及利未人，給怹講：「恁著去猶大許個城，對以色列眾人兌銀，通逐年修理恁的上帝的殿；恁著趕緊辦理此個事。」總是利未人無趕緊。
2CH|24|6||王召祭司頭耶何耶大來，給伊講：「你啥事無迫利未人對猶大及耶路撒冷帶銀來，就是照耶和華的奴僕摩西，及以色列的會眾，所定著著獻做干證的布棚的路用的？」（
2CH|24|7||因為彼個歹婦仁人亞她利雅的眾子曾拆毀上帝的殿，閣用耶和華殿內分別做聖的物獻互許個巴力。）
2CH|24|8||對按呢王出命令，怹就做一個櫃，下佇耶和華殿的門外，
2CH|24|9||閣宣佈猶大及耶路撒冷的百姓，著照上帝的奴僕摩西佇曠野命令以色列人所定著著獻的銀帶來互耶和華。
2CH|24|10||眾首領及眾百姓攏歡喜帶來㧒佇櫃裡，到圓滿。
2CH|24|11||利未人帶彼個櫃入王的辦公室，怹看見銀真多；就王的書記及祭司頭的委員來傾空彼個櫃，後來用櫃閣下佇原位。日日按呢做伊，拾銀真多。
2CH|24|12||王及耶何耶大用銀互做耶和華殿內辦事的人，怹就倩石匠、木匠修整耶和華的殿，閣倩鐵工、銅匠來修理耶和華的殿。
2CH|24|13||做工的人做怹的工，彼個工就明白，修理上帝的殿照舊的款，閣互伊真堅固。
2CH|24|14||已經完工，怹就帶所剩的銀到王及耶何耶大的面前，用伊來造器具做耶和華殿的路用，就是服事的器具來獻燒祭閣造匙，及金銀的器具。當耶何耶大活啲的日，人常常獻燒祭佇耶和華的殿。
2CH|24|15||耶何耶大漸漸老，日子滿足就死。死的時一百三十歲，
2CH|24|16||人葬伊佇大衛城及列王的中間；因為伊佇以色列中向上帝，及伊的殿行好。
2CH|24|17||耶何耶大死了，猶大眾首領來朝拜王；王聽趁怹。
2CH|24|18||怹放拺耶和華──怹列祖的上帝的殿，去服事許個亞舍拉及偶像；因為怹此個罪，就有受氣臨到猶大及耶路撒冷。
2CH|24|19||總是伊差先知到怹遐，欲引導怹歸向耶和華。先知對怹做干證，若是怹呣聽。
2CH|24|20||彼時，上帝的神臨到祭司耶何耶大的子撒迦利亞，伊就徛佇百姓的頂面對怹講：「上帝按呢講：恁啥事犯著耶和華的誡令。，致到bē得著亨通啊？因為恁棄拺耶和華，耶和華也棄拺恁。」
2CH|24|21||怹就結黨來害伊，照王的命令，佇耶和華殿的院內用石頭擲死伊。
2CH|24|22||按呢，約阿施王無數念撒迦利亞的老父耶何耶大所給伊做的，來害死伊的子。撒迦利亞死的時講：「願耶和華鑑察伸冤！」
2CH|24|23||年尾，亞蘭的軍兵上來攻擊約阿施，來到猶大及耶路撒冷，對百姓中滅百姓許個首領，用所搶的物運到大馬色王遐。
2CH|24|24||亞蘭的軍兵導一小隊的人來，耶和華用大隊的人交佇怹的手，是因為怹放拺耶和華──怹列祖的上帝，才用按呢來責罰約阿施。
2CH|24|25||對敵離開伊放拺伊，佇伊著重病的時；伊的奴僕為著祭司耶何耶大許個子的血，結黨來攻擊伊，刣伊佇伊的眠床，伊就死，人埋葬伊佇大衛的城，獨獨無葬伊佇列王的墓。
2CH|24|26||結黨來害伊的是亞捫的婦仁人示米押的子撒拔及摩押的婦仁人示米利的子約薩拔。
2CH|24|27||論到伊許個子，及伊所受的警戒，及伊修理上帝的殿的事，攏記佇列王記錄的註解。伊的子亞瑪謝續接伊做王。
2CH|25|1||亞瑪謝坐位的時二十五歲，佇耶路撒冷做王共二十九年。伊的老母名叫約耶但，是耶路撒冷人。
2CH|25|2||亞瑪謝行耶和華所看做好的事，總是心無專一。
2CH|25|3||伊的國權已經堅固，就刣死前刺客伊的老父猶大王許個人臣，
2CH|25|4||總是無刣死怹的子，是照摩西律法的冊所記載耶和華命令講：「呣通因為子來刣死老父，也呣通因為父來刣死子，逐人著因為本身的罪來死。」
2CH|25|5||亞瑪謝聚集猶大人，照猶大及便雅憫的宗族設立千總、百總來導怹，閣算人額，對二十歲以上，得著過揀的兵會抬槍涫盾牌上陣的共三十萬；
2CH|25|6||閣用銀一百他連得，對以色列招募大能力的勇士十萬人。
2CH|25|7||有上帝的奴僕來見伊，講：「王啊，莫得互以色列的軍兵及你去，因為耶和華無及以色列人就是以法蓮的後裔佇啲。
2CH|25|8||你若一定欲去，就著奮勇爭戰！上帝欲互你敗佇對敵的面前；因為上帝有權會幫助人，也會捙倒人。」
2CH|25|9||亞瑪謝問上帝的奴僕講：「我已經用銀一百他連得互以色列的軍隊，許個欲怎樣啊？」上帝的奴僕應講：「耶和華會用比諸個卡多互你。」
2CH|25|10||對按呢亞瑪謝分別對以法蓮來的軍兵，互怹倒去怹兜。所以，怹真受氣猶大人，氣咈咈倒去怹兜。
2CH|25|11||亞瑪謝家己奮勇，導伊的百姓出去到鹽的山谷，刣死西珥人一萬。
2CH|25|12||猶大人閣活掠一萬人帶到山崁頂，對山崁頂給怹捙落去，致到怹攏碎碎。
2CH|25|13||亞瑪謝所差倒去許個軍隊，呣准怹及伊去交戰的，怹攻擊猶大許個城，對撒瑪利亞到伯和崙，刣死三千人，搶多多物。
2CH|25|14||亞瑪謝刣以東人倒來，就帶西珥族許個上帝立伊做家己的上帝，跪拜佇伊的面前燒香互伊。
2CH|25|15||因為按呢，耶和華大受氣亞瑪謝，就差一個先知去見伊，講：「許個百姓的上帝bē會救怹的百姓脫離你的手，你啥事求怹啊？」
2CH|25|16||伊及伊講的時，王給伊講：「阮豈設立你做王的謀士啊？你恬恬！啥事討拍啊？」先知就恬恬，閣講：「我知上帝定著意思欲滅你，因為你做此個，呣聽我的勸戒。」
2CH|25|17||彼時猶大王亞瑪謝參詳，差使者去見耶戶的孫、約哈斯的子、以色列王約阿施，講：「來啊，咱二人相見面佇戰場。」
2CH|25|18||以色列王約阿施差使者去見猶大王亞瑪謝，講：「黎巴嫩的草茦差使者去見黎巴嫩的柏香樹，講：『用你的查某子互我的子做某。』後來黎巴嫩有一隻野獸經過，睭踏彼個草茦。
2CH|25|19||今你講：『你已經拍贏以東』，你的心就驕，致到你誇口。你佇家內安然徛起就好，啥事起事惹災禍互你本身及猶大國相及倒壞啊？」
2CH|25|20||總是亞瑪謝呣肯聽。因為此個事是出佇上帝，欲將怹交佇對敵的手，因為怹尋以東許個上帝。
2CH|25|21||對按呢以色列王約阿施上來，佇猶大的伯示麥及猶大王亞瑪謝相見面佇戰場。
2CH|25|22||猶大刣輸佇以色列的面前，逐人走倒去怹的布棚。
2CH|25|23||以色列王約阿施佇伯示麥掠著約哈斯的孫、約阿施的子、猶大王亞瑪謝，帶伊到耶路撒冷，閣拆毀耶路撒冷的城牆，對以法蓮門到角門，共四百肘；
2CH|25|24||取上帝殿內俄別以東所顧守的金銀器具，及王宮的財寶，閣掠人做准當，就倒去撒瑪利亞。
2CH|25|25||以色列王約哈斯的子約阿施死了後，猶大王約阿施的子亞瑪謝猶活十五年。
2CH|25|26||亞瑪謝其餘的事，對頭到尾，豈無攏記佇猶大及以色列諸個王的記錄嗎？
2CH|25|27||對亞瑪謝偏離無隨耶和華了後，佇耶路撒冷有人結黨欲害伊，伊就走到拉吉；怹差人趇伊到拉吉，佇遐刣死伊。
2CH|25|28||人就用馬載伊倒來，及伊的列祖埋葬佇猶大的城。
2CH|26|1||猶大眾百姓設立烏西雅續接伊的老父亞瑪謝做王，彼時伊十六歲。（
2CH|26|2||亞瑪謝王及伊的列祖同睏了後，烏西雅去以祿，互伊猶原歸猶大管轄。）
2CH|26|3||伊坐位的時十六歲，佇耶路撒冷做王共五十二年。伊的老母名叫耶可利雅，是耶路撒冷人。
2CH|26|4||烏西雅行耶和華所看做好的事，照伊的老父亞瑪謝一切所行的；
2CH|26|5||當通達上帝啟示的，撒迦利亞佇啲的日，烏西雅定著意思欲尋上帝；伊尋耶和華的時，上帝就互伊亨通。
2CH|26|6||伊出去攻擊非利士人，拆毀迦特的城牆、雅比尼的城牆，及亞實突的城牆；佇非利士人的中間，佇亞實突境內，起幾若個城。
2CH|26|7||上帝幫助伊攻擊非利士人及踮佇姑珥巴力的阿拉伯人，以及米烏尼人。
2CH|26|8||亞捫人進貢烏西雅。伊的名聲傳到埃及的交界，因為伊盡在強盛。
2CH|26|9||烏西雅佇耶路撒冷的角門及山谷門，及城牆轉彎的所在，起城樓，閣真堅固；
2CH|26|10||閣起守更樓佇曠野，閣開多多井佇低的地及平洋，因為伊有精牲真多；閣佇山地及好的田，伊有作穡人及料理葡萄園者，因為伊歡喜種作的事。
2CH|26|11||烏西雅閣有戰士一隊，照書記耶利及首領瑪西雅所點算的，佇王軍長的一個哈拿尼雅的手下，分隊出去交戰。
2CH|26|12||族長就是大能力的勇士，伊的總額共二千六百人，
2CH|26|13||佇怹的手下有過練的軍隊共三十萬七千五百人，攏是大能力，gâu爭戰幫助王攻擊對敵的。
2CH|26|14||烏西雅為著怹就是伊的全軍備辦盾牌、槍、頭盔、戰甲，及弓，以及通甩的石，
2CH|26|15||閣佇耶路撒冷做機器，是奇巧的師傅所發明的，安佇城樓及城壔址來射箭發出大塊石。烏西雅的名聲傳到遠遠；因為伊得著非常的幫助，致到真強盛。
2CH|26|16||伊已經強盛，心就驕傲，致到腐敗，干犯耶和華──伊的上帝，因為伊入耶和華的殿，欲佇香壇燒香。
2CH|26|17||祭司亞撒利雅導耶和華勇敢的祭司八十人，隨伊入去。
2CH|26|18||怹就阻擋烏西雅王，給伊講：「烏西雅啊，燒香互耶和華呣是你的代誌，就是祭司亞倫的子孫的事，怹受設立來燒香的。你著出聖殿！因為你已經犯罪。你行此個事，耶和華上帝無欲互你得著榮光。」
2CH|26|19||烏西雅就受氣，手提香爐欲燒香。伊受氣祭司的時，佇耶和華殿內香壇邊許個祭司的面前，伊的頭額忽然起癩[疒哥]。
2CH|26|20||祭司頭亞撒利雅及眾祭司，看見伊頭額起癩[疒哥]，就趕伊出殿；伊家己也緊緊出去，因為耶和華拍伊。
2CH|26|21||烏西雅王起癩[疒哥]到伊死的日，因為伊癩[疒哥]另外厝徛起，及耶和華的殿絕斷。伊的子約坦管理王家，治理國民。
2CH|26|22||烏西雅其餘的事，對頭到尾亞摩斯的子先知以賽亞記伊。
2CH|26|23||烏西雅及伊的列祖同睏；因為講，伊是癩[疒哥]的。人埋葬伊佇屬列王的墓地，及伊的列祖做堆。伊的子約坦續接做王。
2CH|27|1||約坦坐位的時二十五歲，佇耶路撒冷做王歷過十六年，伊的老母名叫耶路沙，是撒督的查某子。
2CH|27|2||約坦行耶和華所看做好的事，照伊的老父烏西雅一切所行的，獨獨無入耶和華的殿。總是百姓所行猶原腐敗。
2CH|27|3||約坦起耶和華殿的頂門，閣佇俄斐勒城頂起多多，
2CH|27|4||閣佇猶大山地起城，佇樹林內起營寨及望高樓。
2CH|27|5||伊及亞捫人的王交戰卡贏怹，當彼年亞捫人進貢銀一百他連得，小麥一萬歌珥，大麥一萬歌珥；第二年、第三年亞捫人也是按呢進貢。
2CH|27|6||約坦漸漸強盛，因為伊佇耶和華──伊的上帝的面前謹慎行正直的路。
2CH|27|7||約坦其餘的事及一切的交戰，攏記佇以色列及猶大列王的記錄。
2CH|27|8||伊坐位的時二十五歲，佇耶路撒冷做王歷過十六年。
2CH|27|9||約坦及伊的列祖同睏，埋葬佇大衛城。伊的子亞哈斯接伊做王。
2CH|28|1||亞哈斯坐位的時二十歲，佇耶路撒冷做王十六年；無親像伊的祖大衛行耶和華所看做好的事，
2CH|28|2||就是行以色列諸個王的路，閣鑄造許個巴力的像，
2CH|28|3||閣燒香佇便欣嫩的山谷，用伊的子兒燒佇火裡，趁外邦所行可惡的事，就是耶和華佇以色列人的面前所趕逐的；
2CH|28|4||閣佇山頭壇、佇山的頂面、佇逐欉青翠的樹腳獻祭燒香。
2CH|28|5||所以，耶和華──伊的上帝交伊佇亞蘭王的手。怹就拍伊，掠伊的百姓真多，帶到大馬色。閣交伊佇以色列王的手，伊刣死怹真多。
2CH|28|6||利瑪利的子比加做一日佇猶大刣死十二萬人，攏是勇士，因為怹離開耶和華──怹列祖的上帝。
2CH|28|7||有一個以法蓮中的勇士，名叫細基利，刣王的子瑪西雅及管理王宮的押斯利甘，及宰相以利加拿。
2CH|28|8||以色列人掠怹的兄弟，連婦仁人，子，查某子共二十萬，閣搶多多財物，帶怹所搶的去撒瑪利亞。
2CH|28|9||總是佇遐有耶和華的先知，名叫俄德，出去接許個來撒瑪利亞的軍隊，給怹講：「因為耶和華──恁列祖的上帝受氣猶大，所以將怹交佇恁的手，恁竟然受氣抵天，刣怹真多。
2CH|28|10||今恁有意思壓制猶大人及耶路撒冷人做恁的奴僕女婢，總是恁本身豈無得罪耶和華──恁上帝嗎？
2CH|28|11||今恁著聽我講，恁所掠來恁的兄弟著放伊倒去，因為耶和華的大受氣臨到恁。」
2CH|28|12||對按呢，以法蓮的首領幾若人──就是約哈難的子亞撒利雅、米實利末的子比利家、沙龍的子耶希西家、哈得萊的子亞瑪撒──起來阻止許個對戰陣倒來者，
2CH|28|13||給怹講：「恁呣通帶所掠的人入來遮！因為恁所注意者是欲互阮得罪耶和華，加添阮的罪過阮的過失？因為阮的過失真大，已經有大受氣臨到以色列啦。」
2CH|28|14||對按呢抬家私的人將怹所掠的人所搶的物放佇許個首領及會眾的面前。
2CH|28|15||頂面許個記名的人就起來，互受掠的人來；其中有褪裼者，就對所搶來的物中提衫互怹穿，閣用鞋互怹，閣互怹飲食，用油抹怹；其中軟弱者，就互怹騎驢，送到棗樹城耶利哥怹的兄弟遐；後來就倒去撒馬利亞。
2CH|28|16||彼時，亞哈斯王差使者去見亞述許個王，求怹幫助；
2CH|28|17||因為以東人閣來拍猶大，掠百姓去。
2CH|28|18||非利士人也來侵犯低的平洋及猶大南旁許個城，取伯示麥、亞雅崙、基低羅，梭哥及伊的鄉社，亭納及伊的鄉社，瑾鎖及伊的鄉社，就踮佇遐。
2CH|28|19||因為耶和華為著以色列王亞哈斯的緣故，互猶大卑微，是因為亞哈斯佇猶大放肆，大得罪耶和華。
2CH|28|20||亞述王提革拉毗尼色上來，無援助伊，反轉窘迫伊。
2CH|28|21||亞哈斯對耶和華的殿及王宮，及首領的家提出財寶互亞述王，總是攏無利益伊。
2CH|28|22||此個亞哈斯王佇緊急的時，益發得罪耶和華。
2CH|28|23||因為伊祭祀大馬色的上帝就是拍伊者，講：「因為亞蘭王的上帝幫助怹，我也祭祀伊，互伊幫助我。」總是許個上帝互伊及以色列眾人攏倒壞。
2CH|28|24||亞哈斯聚集上帝殿的器具，拍破上帝殿內的器具，閣封鎖耶和華殿的門；佇耶路撒冷逐個越角起壇，
2CH|28|25||閣佇猶大逐個城起山頭壇，燒香互別個上帝，激動耶和華──伊的列祖的上帝的受氣。
2CH|28|26||亞哈斯其餘的事及伊的行做，對頭到尾攏記佇猶大及以色列諸個王的記錄。
2CH|28|27||亞哈斯及伊的列祖同睏，埋葬伊佇耶路撒冷城，無互伊入佇以色列諸個王的墓。伊的子希西家續伊做王。
2CH|29|1||希西家坐位的時二十五歲，佇耶路撒冷做王共二十九年。伊的老母名叫亞比雅，是撒迦利雅的查某子。
2CH|29|2||伊行耶和華所看做好的事，照伊的祖大衛一切所行的。
2CH|29|3||佇元年正月，開耶和華殿的門，修理伊。
2CH|29|4||伊召許個祭司及利未人來，聚集佇東勢闊的所在，
2CH|29|5||給怹講：「利未人啊，著聽我講：今恁著清氣家己，也著清氣耶和華──恁列祖的上帝的殿，對聖所傾出許個污穢。
2CH|29|6||因為咱的列祖有犯罪，行耶和華──咱的上帝所看做歹的事，離開伊，越轉伊的面，背耶和華徛起的所在，
2CH|29|7||怹閣關鎖兩廊的門，拍熄燈火，無佇聖所燒香，獻燒祭互耶和華──以色列的上帝。
2CH|29|8||所以，耶和華受氣臨到猶大及耶路撒冷，互怹漂流，互人卬愕、恥笑，親像恁親目所看見的。
2CH|29|9||因為按呢阮的父公受刀刣，阮的子查某子及阮的某也互人掠去。
2CH|29|10||今我的心欲及耶和華──以色列的上帝立約，互伊的大受氣越轉離開咱。
2CH|29|11||我諸個子啊，今呣通貧憚；因為耶和華揀恁徛佇伊的面前服事伊，擔當責任燒香互伊。」
2CH|29|12||對按呢，利未人哥轄族亞瑪賽的子瑪哈，亞撒利雅的子約珥；米拉利族亞伯底的子基士，耶哈利勒的子亞撒利雅；革順族薪瑪的子約亞，約亞的子伊甸；
2CH|29|13||以利撒反的族申利及耶利；亞薩族撒迦利雅及瑪探雅；
2CH|29|14||希幔族耶歇及示每；耶杜頓族示瑪雅及烏設攏起來；
2CH|29|15||聚集怹的兄弟，清氣家己，照王趁耶和華的話所命令的，入去洗清耶和華的殿。
2CH|29|16||祭司入耶和華殿的內面欲洗清伊，將耶和華殿內所有的污穢帶出去，到耶和華殿的院，利未人接伊，帶去外面到汲淪溪。
2CH|29|17||對正月初一日起手行清氣的事，彼月的初八日才到耶和華的兩廊，八日久清氣耶和華的殿，到正月十六日就明白。
2CH|29|18||對按呢，怹入去見希西家王，講：「阮已經將耶和華的歸間殿及燒祭的壇以及伊的器具，排列餅的桌，及伊的器具攏洗清；
2CH|29|19||閣亞哈斯王坐位犯罪的時所棄拺的器具，阮攏備辦，閣清氣伊。看啊，今攏佇耶和華的壇前。」
2CH|29|20||希西家王透早起來，聚集城內的首領攏上耶和華的殿；
2CH|29|21||怹牽七隻牛牨，七隻羊牨，七隻綿羊仔，七隻山羊牨，欲為國、為聖所、為猶大獻做贖罪的祭。王命令亞倫的子孫許個祭司，獻怹佇耶和華的壇，
2CH|29|22||怹就刣牛牨，祭司接彼個血灑佇壇裡，也刣羊牨，用血灑佇壇裡，閣刣綿羊仔，也用血灑佇壇裡；
2CH|29|23||用許個做贖罪祭的山羊牨牽到王及會眾的面前，怹就按手佇彼頂面。
2CH|29|24||祭司刣伊，用怹的血做贖罪的祭佇壇裡，為以色列眾人贖罪，因為王命令著用燒祭及贖罪祭為以色列眾人來獻。
2CH|29|25||王閣派利未人佇耶和華的殿提鈸，瑟琴，照大衛及王的先見迦得，及先知拿單所命令的，因為耶和華有託仗伊許個先知命令怹按呢。
2CH|29|26||利未人提大衛的樂器，祭司抬號頭，相及啲徛。
2CH|29|27||希西家命令獻燒祭佇壇裡，燒祭一下獻，就唱謳咾耶和華的歌，用號頭，閣用以色列王大衛的樂器來和伊。
2CH|29|28||會眾攏敬拜，唱歌的唱伊，歕號頭的歕伊，按呢到燒祭獻明白。
2CH|29|29||獻明白，王及一切相及佇啲的人攏俯頭敬拜。
2CH|29|30||希西家王及許個首領閣命令利未人用大衛及先見亞薩的詩，謳咾耶和華；怹就歡喜吟詩謳咾，俯頭敬拜。
2CH|29|31||希西家就應講：「恁已經家己分別歸互耶和華，著近前來帶物及謝恩祭到耶和華的殿。」會眾就帶祭物及謝恩祭來，見若甘心樂意的也帶燒祭來。
2CH|29|32||會眾所獻燒祭的額計共：牛牨七十隻，羊牨一百隻，綿羊仔二百隻，諸個攏是做燒祭獻互耶和華的；
2CH|29|33||閣有分別做聖的物，牛牨六百隻，綿羊三千隻。
2CH|29|34||總是祭司甚少，bē會一盡剝許個燒祭精牲的皮，所以怹的兄弟利未人幫助怹，到彼個代誌明白，閣聽候許個祭司家己清氣；因為利未人誠心家己清氣，贏過祭司。
2CH|29|35||燒祭及謝恩祭的油，及逐號燒祭所配的灌奠真多。按呢，耶和華殿內的事照次序排列。
2CH|29|36||希西家及眾百姓歡喜，因為上帝替百姓所備辦的，因為此個事忽然成。
2CH|30|1||希西家差人到以色列及猶大遍地，閣寫批互以法蓮及瑪拿西，愛怹到耶路撒冷耶和華的殿，守pôaⁿ過節服事耶和華──以色列的上帝；
2CH|30|2||因為王及伊的首領，及佇耶路撒冷的會眾，已經相及議論欲佇二月守pôaⁿ過節。
2CH|30|3||彼時怹bē會守；因為家己清氣的祭司猶無夠額，百姓也無有聚集佇耶路撒冷；
2CH|30|4||王及會眾攏看此個代誌做好。
2CH|30|5||就定著命令，宣佈佇以色列全地，對別是巴到但，互怹攏來，佇耶路撒冷守pôaⁿ過節服事耶和華──以色列的上帝；因為百姓平素無多多人照所寫的規例來守伊。
2CH|30|6||走文書的帶王及伊許個首領的批，遍行以色列及猶大地。照王的命令講：「以色列人啊，恁著閣歸向亞伯拉罕、以撒、以色列的上帝──耶和華，伊就欲歸向恁就是脫離亞述許個王的手所剩的百姓。
2CH|30|7||恁呣通親像恁的列祖及恁的兄弟；怹干犯耶和華──怹列祖的上帝，致到伊互怹抵著滅無，親像恁所看見的。
2CH|30|8||今呣通親像恁的列祖來硬頷頸，著獻家己互耶和華，入伊的聖所，就是伊永遠分別做聖者；閣著服事耶和華──恁的上帝，通互伊的大受氣越轉離開恁。
2CH|30|9||因為恁若歸向耶和華，就恁的兄弟及恁的子兒欲佇掠怹的人的面前得著憐憫，通閣倒來此所在，因為耶和華──恁的上帝是慈悲、憐憫。恁若歸向伊，伊的確無越伊的面呣看恁。」
2CH|30|10||走文書的一城過一城，遍行以法蓮、瑪拿西，到西布倫。若是許個人恥笑怹，譏刺怹。
2CH|30|11||總是亞設、瑪拿西、西布倫的中間也有人家己謙卑，來到耶路撒冷。
2CH|30|12||上帝也感動猶大人，互怹一心趁王及許個首領照耶和華的話所出的命令。
2CH|30|13||二月，有多多人聚集佇耶路撒冷，成做真大的會，欲守除酵節。
2CH|30|14||怹起來，一盡除去耶路撒冷所有的壇及燒香的壇，㧒佇汲淪溪。
2CH|30|15||二月十四日刣pôaⁿ過節的羊仔。祭司及利未人家己見誚，清氣家己，帶燒祭到耶和華的殿，
2CH|30|16||照上帝的奴僕摩西的律法，照例逐人徛伊的位；祭司將怹對利未人的手接血，來灑伊。
2CH|30|17||會中有多多人無清氣家己，所以託利未人替一切無清氣的人刣pôaⁿ過節的羊仔，互怹佇耶和華的面前成做清氣。
2CH|30|18||因為以法蓮、瑪拿西、以薩迦、西布倫有多多人無清氣家己，總是怹也食pôaⁿ過節，無合所記載的例。
2CH|30|19||因為希西家替怹祈禱講：「見若有決斷的心尋上帝，就是耶和華──怹列祖的上帝，雖然無照聖所清氣的禮家己清氣，求至好的耶和華也赦免怹。」
2CH|30|20||耶和華聽希西家祈禱，就醫好百姓。
2CH|30|21||住佇耶路撒冷的以色列人大大歡喜，守除酵節七日久。利未人及祭司日日謳咾耶和華，用響亮的樂器謳咾耶和華。
2CH|30|22||希西家安慰一切gâu服事耶和華的利未人。對按呢眾人食節筵七日，獻謝恩節，閣認罪佇耶和華──怹列祖的上帝的面前。
2CH|30|23||全會議論，欲閣守節七日；對按呢歡喜閣守七日。
2CH|30|24||因為猶大王希西家送會眾牛牨一千隻，羊七千隻做祭物；眾首領也送會眾牛牨一千隻，羊一萬隻，閣多多祭司家己清氣。
2CH|30|25||猶大會眾及祭司、利未人，及許個對以色列來的會眾以及許個對以色列地來的出外人，及徛起佇猶大的出外人，攏歡喜快樂。
2CH|30|26||對按呢，佇耶路撒冷大歡喜，因為對以色列王大衛的子所羅門的時，佇耶路撒冷未曾有按呢。
2CH|30|27||彼時，祭司、利未人起來，給百姓祝福。怹的聲得著聽見，怹的祈禱透到伊徛起的聖所，到佇天裡。
2CH|31|1||諸個代誌攏明白，佇遐的以色列眾人出去到猶大許個城，拍碎柱像，剉斷許個亞舍拉，閣佇猶大、便雅憫、以法蓮、瑪拿西遍地拆毀山頭壇及祭壇到一盡滅伊。對按呢，以色列眾人逐個倒去怹的業，到怹的本城。
2CH|31|2||希西家設立祭司利未人的班列，照怹的班列各照怹的職份，祭司及利未人獻燒祭、謝恩祭，閣佇耶和華許個營的門內服事，感謝謳咾。
2CH|31|3||閣對伊的產業中定著王的份額做燒祭，就是早暗的燒祭及許個安息日、月的初一，及節期的燒祭，攏是照耶和華律法所記載的；
2CH|31|4||閣吩咐踮佇耶路撒冷的百姓供給祭司及利未人應該得著的份額，互怹專務耶和華的律法。
2CH|31|5||命令一下出，以色列人就帶多多起頭熟的五縠、酒、油、蜜，及田裡所出的，閣用逐項物的十份一帶真多來。
2CH|31|6||踮猶大諸個城的以色列人及猶大人也牽牛羊的十份一來，閣帶分別做聖歸互耶和華──怹的上帝的物十份一，疊一堆一堆；
2CH|31|7||對三月起積聚許個堆，到七月才明白。
2CH|31|8||希西家及許個首領來，看許個堆，就謳咾耶和華，祝福伊的百姓以色列。
2CH|31|9||希西家對祭司及利未人查問許個堆。
2CH|31|10||屬撒督的家祭司頭亞撒利雅應講：「對百姓帶供給的物到耶和華的殿以來，阮食夠額，閣剩真多；因為耶和華賜福伊的百姓，所剩的到即多。」
2CH|31|11||希西家吩咐佇耶和華的殿內備辦粟倉，怹就備辦伊。
2CH|31|12||怹誠實心將禮物及所抽的十份一，及分別做聖的物，攏搬入來。利未人歌楠雅辦理此個事，伊的小弟示每做幫辦。
2CH|31|13||耶歇、亞撒細雅、拿哈、亞撒黑、耶利末、約撒拔、以列、伊斯瑪基雅、瑪哈、比拿雅攏是委員，佇歌楠雅及伊的小弟示每的手下，是希西家王及管理上帝的殿的亞撒利雅所派的。
2CH|31|14||顧東門的利未人音拿的子可利，掌管甘心獻互上帝的物，分發獻互耶和華的禮物及許個至聖的物。
2CH|31|15||做伊的二手的有伊甸，珉雅珉、耶書亞、示瑪雅、亞瑪利雅、示迦尼雅，佇祭司諸個城照班列用實心，分發互怹的兄弟，無論大細攏互怹。
2CH|31|16||這就是佇許個記入族譜，三歲以上的查甫丁以外，就是見若入耶和華的殿者，照逐日的分所應該的，為著怹照班列盡伊的職來服事；
2CH|31|17||閣祭司照伊的世系記佇族譜，以及利未人對二十歲以上，照怹的班列盡怹的職，
2CH|31|18||閣記載佇族譜中的，怹的細漢者、怹的某、怹的子，怹的查某子佇全會中的；因為怹盡職分，家己清氣成聖。
2CH|31|19||也為著亞倫的子孫，就是踮佇怹的城外的、田地的祭司佇逐個城有記名的人，來分發怹應該得著的份額，互祭司的查甫丁以及見若記佇族譜的利未人。
2CH|31|20||希西家佇猶大遍地按呢辦理，行善良正直，盡忠佇耶和華──伊的上帝的面前。
2CH|31|21||見若伊起手所做的，佇辦理上帝殿的事，佇律法佇誡命，來尋伊的上帝，攏專心做伊，來亨通。
2CH|32|1||諸個代誌，伊實心行伊以後，亞述王西拿基立上來，來侵入猶大，紮營圍困諸個堅固的城，想欲取做家己的。
2CH|32|2||希西家看見西拿基立已經來，定著意思欲攻擊耶路撒冷，
2CH|32|3||就及伊許個首領以及勇士參詳，欲塞密城外的水源；怹就幫助伊。
2CH|32|4||對按呢多多百姓聚集，塞密一切的水源，及流過彼所在的溪，講：「亞述許個王來，啥事互伊得著多多水啊？」
2CH|32|5||希西家強伊的心志，起彼個倒壞的城牆，高到守更樓；閣起一鑆牆佇城外，閣堅固大衛城的米羅，閣製造多多戰器、及屏牌；
2CH|32|6||設立軍長管理百姓，聚集怹到伊遐，佇城門寬闊的所在，用話安慰怹，講：
2CH|32|7||「強恁的心，壯恁的志，莫得因為亞述王及隨伊的大軍隊來愞、來驚；因為及咱佇啲者，比及怹佇啲者卡大。
2CH|32|8||及伊佇啲者，是肉體的手，及咱佇啲者是耶和華──咱的上帝，伊欲幫助咱替咱交戰。」百姓就安然，靠猶大王希西家的話。
2CH|32|9||後來，亞述王西拿基立及伊的全軍攻擊拉吉的時，就差伊的奴僕到耶路撒冷見猶大王希西家及一切佇耶路撒冷的猶大人，講：
2CH|32|10||「亞述王西拿基立按呢講：『恁倚靠甚麼，才踮佇耶路撒冷受圍困啊？
2CH|32|11||希西家講「耶和華──咱的上帝欲救咱脫離亞述王的手」，這豈呣是引誘恁，互恁枵嘴乾來死嗎？
2CH|32|12||此個希西家豈呣是廢無耶和華的山頭壇及伊許個壇，命令猶大及耶路撒冷的人講「恁著佇此個壇前敬拜，燒香佇彼頂面」？
2CH|32|13||我及我的列祖對列國的百姓所行的，恁豈呣知嗎？列邦的上帝彼時豈會救家己的國脫離我的手嗎？
2CH|32|14||我的列祖所滅無許個國，怹許個上帝的中間是誰會救伊的國脫離我的手？就恁的上帝豈會救恁脫離我的手嗎？
2CH|32|15||所以莫得互希西家按呢騙恁引誘恁，也莫得信伊；因為無一邦一國的上帝會救伊的百姓脫離我的手脫離我的列祖的手，何況恁的上帝豈會救恁脫離我的手？』」
2CH|32|16||西拿基立的人臣猶閣講誹謗耶和華上帝及伊的奴僕希西家的話。
2CH|32|17||閣寫批謗瀆耶和華──以色列的上帝，譏刺伊講：「列邦的百姓的上帝既然bē會救伊的百姓脫離我的手，希西家的上帝也bē會救伊的百姓脫離我的手。」
2CH|32|18||伊許個人臣用猶大的腔口大聲叫許個佇城牆頂的耶路撒冷人，欲互怹驚，擾亂怹，通取彼個城。
2CH|32|19||怹講論耶路撒冷的上帝親像講論世上許個百姓的上帝，人的手所造的一樣。
2CH|32|20||希西家王及亞摩斯的子先知以賽亞因為按呢祈禱，向天求叫。
2CH|32|21||耶和華就差一個使者入亞述王的營中，一盡滅許個大能力的勇士，以及許個首領軍長。亞述王滿面見誚倒去本國，入伊的上帝的廟內，有伊親生的子佇遐用刀刣死伊。
2CH|32|22||按呢，耶和華救希西家及耶路撒冷徛起的百姓脫離亞述王西拿基立的手，也脫離一切對敵的手，閣互怹四圍平安。
2CH|32|23||有多多人帶禮物到耶路撒冷獻互耶和華，閣將寶物送猶大王希西家。此霎了後，希西家互列邦看伊做尊大。
2CH|32|24||彼時希西家破病得欲死，就祈禱耶和華，耶和華給伊講，閣互伊一個兆頭。
2CH|32|25||總是希西家無照伊所得著的恩典來報答；因為伊心內驕傲，所以有受氣到佇伊及猶大及耶路撒冷。
2CH|32|26||總是希西家及耶路撒冷徛起的百姓，因為心驕傲就家己謙卑，致到耶和華的受氣佇希西家佇啲的日無到佇怹。
2CH|32|27||希西家有多多貨財及大榮光，為家己起府庫，收囥金銀、寶石、香料、屏牌，及逐樣的寶器，
2CH|32|28||閣為著所出的五榖、新酒，及油起庫房，閣為著逐樣的精牲搭草棚起羊寮(tiâu)；
2CH|32|29||閣為家己起城，閣有多多牛群羊群，因為上帝賞賜伊財產真多。
2CH|32|30||此個希西家也塞密基訓頂面的水泉，引水互伊落來，流到大衛城的西旁。希西家見所行的無呣亨通。
2CH|32|31||總是巴比倫許個首領差使者來伊遐，欲問國內所有的奇事；佇此個事上帝離開伊，欲試驗伊，通知伊心內一盡所有的。
2CH|32|32||希西家其餘的事及伊的好所行攏記佇亞摩斯的子先知以賽亞默示的冊，及猶大以色列諸個王的記錄。
2CH|32|33||希西家及伊的列祖同睏，埋葬佇大衛的子孫墳墓卡高的所在。伊死的時猶大人及耶路撒冷徛起的百姓攏尊敬伊。伊的子瑪拿西續接伊做王。
2CH|33|1||瑪拿西坐位的時十二歲，佇耶路撒冷做王共五十五年。
2CH|33|2||伊行耶和華所看做歹的事，學外邦人所行可惡的事就是耶和華佇以色列的面前所趕出的，
2CH|33|3||因為伊的老父希西家所毀壞的山頭壇伊閣起伊，閣為許個巴力起壇，做亞斯他錄，閣敬拜天頂的萬象來服事伊，
2CH|33|4||佇耶和華的殿內起幾若個壇──耶和華曾指此個殿講：「我的名欲永遠佇耶路撒冷。」
2CH|33|5||伊佇耶和華的殿二個院內為著天頂的萬象起壇，
2CH|33|6||閣佇便欣嫩的山谷互伊的子兒經過火，閣看兆頭，用法術，做徼(khiò)，用跳童者，請師公行多多耶和華所看做歹的事，激伊受氣，
2CH|33|7||閣佇上帝的殿內祀伊所造雕刻的像。此間殿是上帝曾對大衛及伊的子所羅門指伊來講：「此間殿及耶路撒冷就是我佇以色列眾支派中所揀的，我欲安置我的名佇遐到永遠。
2CH|33|8||以色列人若執守來行我一切所命令怹的就是我託摩西所傳一切的法度、律例、禮儀，我就無閣移徙怹的腳離開我所定著互恁列祖的地。」
2CH|33|9||瑪拿西迷惑猶大及耶路撒冷徛起的百姓致到怹行歹比耶和華佇以色列人的面前所滅的列國閣卡傷重。
2CH|33|10||耶和華吩咐瑪拿西及伊的百姓，總是怹無欲聽。
2CH|33|11||所以耶和華互亞述王的軍長來攻擊怹，用鈎鈎著瑪拿西，用銅鍊縛伊，帶到巴比倫。
2CH|33|12||伊佇患難的時，就懇求耶和華──伊的上帝，閣佇伊的列祖的上帝的面前極其謙卑。
2CH|33|13||伊求叫伊，上帝准伊所求，聽伊祈禱，互伊倒來耶路撒冷，猶原坐伊的國位。瑪拿西才知耶和華是上帝。
2CH|33|14||此霎了後，瑪拿西起牆佇大衛的城外，佇基訓的西旁佇山谷內到魚門的門口，圍踅(se̍h)俄裴勒，牆起真高；閣設立軍長佇猶大許個堅固的城內；
2CH|33|15||閣對耶和華的殿除去許個外邦的上帝及偶像，閣佇耶和華殿的山及耶路撒冷所起許個壇攏㧒佇城外；
2CH|33|16||閣起耶和華的祭壇，佇壇頂獻謝恩祭、感謝祭，命令猶大人服事耶和華──以色列的上帝。
2CH|33|17||總是百姓猶原佇山頭壇獻祭，獨獨獻互耶和華──伊的上帝若定。
2CH|33|18||瑪拿西其餘的事及伊祈禱上帝的話，及先見奉耶和華──以色列的上帝的名對伊講許個話，攏記佇以色列諸個王的記錄。
2CH|33|19||伊的祈禱，及上帝怎樣允准伊，伊未謙卑以前的罪過過失，及起山頭壇設立許個亞舍拉及雕刻偶像許個所在，攏記佇何賽的史記。
2CH|33|20||瑪拿西及伊的列祖同睏，埋葬佇家己的宮內。伊的子亞們續接伊做王。
2CH|33|21||亞們坐位的時二十二歲，佇耶路撒冷做王歷過二年。
2CH|33|22||伊行耶和華所看做歹的事，學伊的老父瑪拿西所做的，亞們祭祀伊的老父瑪拿西所造許個雕刻的偶像來服事伊，
2CH|33|23||無家己謙卑佇耶和華的面前，親像伊的老父瑪拿西的家己謙卑。此個亞們愈久愈犯罪。
2CH|33|24||伊的人臣背叛伊，刣死伊佇王宮內。
2CH|33|25||總是國民刣死許個背叛亞們王的人，國民就設立伊的子約西亞續接伊做王。
2CH|34|1||約西亞坐位的時八歲，佇耶路撒冷做王共三十一年。
2CH|34|2||伊行耶和華所看做好的事，行伊的祖大衛一切的路，無偏左右。
2CH|34|3||伊做王第八年，猶久少年，起頭尋伊的祖大衛的上帝。到十二年起頭清氣猶大及耶路撒冷，除去山頭壇，及許個亞舍拉，雕刻的像及鑄造的像。
2CH|34|4||怹佇伊的面前毀壞許個巴力的壇，伊剉斷壇頂高高的日像，閣拍碎許個亞舍拉及雕刻的像，及鑄的偶像搥伊做粉，撒佇曾祭祀伊的的墓，
2CH|34|5||將怹的祭司的骨頭燒佇怹的壇頂，清氣猶大及耶路撒冷；
2CH|34|6||佇瑪拿西、以法蓮、西緬、到佇拿弗他利許個城及四圍破壞的所在，攏也按呢行；
2CH|34|7||閣拆毀祭壇，拍碎亞舍拉，及雕刻的像成做粉，剉斷以色列遍地所有的日像，就倒去耶路撒冷。
2CH|34|8||約西亞王十八年，清氣地，清氣殿以後，就差亞薩利雅的子沙番、城守瑪西雅、史官約哈斯的子約亞去修理耶和華──伊的上帝的殿。
2CH|34|9||怹就去見祭司頭希勒家，將所有獻佇上帝殿的銀交伊；此個銀是顧門的利未人對瑪拿西、以法蓮，及一切以色列剩的人，以及猶大、便雅憫眾人，及耶路撒冷徛起的百姓收來的。
2CH|34|10||怹將彼個銀交互管理耶和華殿做工人的手，轉交耶和華殿做工的人修理殿互伊好勢，
2CH|34|11||就是交互木匠、起造的，互怹買過拍的石及連絡的柴料，修理猶大王所毀壞許個厝。
2CH|34|12||許個人盡忠做工，督工者是利未人米拉利的子孫雅哈、俄巴底；督催者是哥轄的子孫撒迦利亞、米書蘭；閣有作樂的利未人。
2CH|34|13||怹也管理許個擔壓的人，督催一切做工的，無論做甚麼工。利未人有的做書記、做有司、做管門者。
2CH|34|14||怹將所有獻佇耶和華殿的銀帶出去的時，祭司希勒家偶然得著摩西所傳耶和華律法的冊。
2CH|34|15||希勒家應書記沙番講：「我佇耶和華殿內偶然得著律法的冊。」希勒家就將冊交互沙番。
2CH|34|16||沙番就帶冊去王遐，閣回覆王講：「見若你所託仗你的奴僕的怹啲做伊。
2CH|34|17||所得著佇耶和華殿的銀攏傾出來，交互督工者及做工人的手。」
2CH|34|18||書記沙番閣對王講：「祭司希勒家有提一本冊互我。」沙番佇王的面前摘讀伊。
2CH|34|19||王聽見律法的話，就拆裂伊的衫，
2CH|34|20||王吩咐希勒家及沙番的子亞希甘、米迦的子亞比頓、書記沙番，及王的近臣亞撒雅講：
2CH|34|21||「恁去為我、為以色列及猶大所留的百姓，將所拾著此本冊的話問耶和華；因為耶和華的受氣大大傾落佇咱，是為著咱的列祖無守耶和華的話，無照此本冊一切所記載的去行。」
2CH|34|22||對按呢，希勒家及王所託的人攏去見女先知戶勒大。伊是哈斯拉的孫、特可哈的子，管理禮服彼個沙龍的某。伊踮佇耶路撒冷第二區；怹將此個意思給伊講。
2CH|34|23||伊應怹講：「耶和華──以色列的上帝按呢講：『恁去回覆彼個差恁來見我的人講，
2CH|34|24||耶和華按呢講：看啊！我欲降災禍佇此所在，以及佇遮徛起的百姓，就是怹讀佇猶大王面前的冊所記載許個咒詛；
2CH|34|25||因為怹棄拺我，燒香佇別個上帝，用怹的手所做的激我的受氣，所以我的大受氣傾落佇此所在無息。』
2CH|34|26||總是差恁來問耶和華的猶大王，恁著按呢給伊講：『耶和華──以色列的上帝按呢講：論到你所聽見的話，
2CH|34|27||你的心就軟，家己謙卑佇上帝的面前，因為你聽見伊所講攻擊此所在及佇遮徛起的百姓的話，彼時你佇我的面前家己謙卑，閣拆裂你的衫，佇我的面前啼哭，我已經聽見你。這是耶和華講的。
2CH|34|28||我欲互你歸你的列祖，你欲平安歸墓，我所欲降落佇此所在及佇遮徛起的百姓一切的災禍，你的目睭的確bē看見。』」怹就倒轉去回覆王。
2CH|34|29||王就差人聚集猶大及耶路撒冷的眾長老。
2CH|34|30||王就上去耶和華的殿，猶大眾人及徛起耶路撒冷的百姓，及祭司利未人，及眾百姓，無論大細，攏及伊去；王就將耶和華殿內偶然得著約的冊一切的話讀互怹聽。
2CH|34|31||王徛佇伊的位，佇耶和華的面前立約，欲盡心盡性順趁耶和華，守伊的誡命，及干證的話，及律例，來成此本冊所記立約的話；
2CH|34|32||伊互耶路撒冷及便雅憫所有的百姓攏承認此個約。對按呢耶路撒冷徛起的百姓照上帝的約來行，就是怹列祖的上帝。
2CH|34|33||約西亞將屬以色列人許個地，一切可惡的攏除去，閣互所有佇以色列的人服事耶和華──怹的上帝。當約西亞佇啲的日，百姓趁耶和華──怹列祖的上帝，攏無離開。
2CH|35|1||約西亞佇耶路撒冷守pôaⁿ過服事耶和華。正月十四日，百姓刣pôaⁿ過節的羊仔。
2CH|35|2||王派諸個祭司當怹的職，閣勉勵怹做耶和華殿的工；
2CH|35|3||閣對許個歸佇耶和華做聖，教示以色列人的利未人講：「恁著將聖的約櫃下佇以色列王大衛的子所羅門所起的殿內，呣免恁用肩頭扛。今恁著服事耶和華──恁的上帝，及伊的百姓以色列。
2CH|35|4||恁著家己備辦照恁的宗族，恁的班列，趁以色列王大衛所記的，及伊的子所羅門所記的。
2CH|35|5||徛佇聖的所在照恁的兄弟，就是此個百姓宗族的房頭，著有利未人宗族的一組來服事伊。
2CH|35|6||著刣pôaⁿ過節的羊羔，家己清氣，為著恁的兄弟備辦好勢，通照耶和華託摩西所講的來行。
2CH|35|7||約西亞對歸群的中間，綿羊仔及山羊仔共三萬隻，及牛牨三千隻，互攏總相及佇啲的百姓做pôaⁿ過節的物；諸個是對王的產業取的。
2CH|35|8||伊許個首領也歡喜出互百姓及祭司及利未人；許個管理上帝的殿的希勒家、撒迦利亞、耶歇用羊仔二千六百隻，牛三百隻，互祭司做pôaⁿ過節的祭。
2CH|35|9||利未人許個頭目歌楠雅及伊的兄弟示瑪雅、拿坦業，及哈沙比雅、耶利、約撒拔用羊仔五千隻，牛五百隻，互利未人做pôaⁿ過節的祭物。
2CH|35|10||按呢，服事的代誌攏備辦便。祭司徛佇伊的位，利未人徛佇怹的班列，照王所命令的。
2CH|35|11||怹刣pôaⁿ過節的羊仔，祭司對怹的手接血來灑；利未人剝許個皮，
2CH|35|12||也將燒祭移徙伊，通照百姓宗族的房頭分互怹，通獻互耶和華，照摩西的冊所記的；處置許個牛也是按呢。
2CH|35|13||怹照定著的例，用火煏pôaⁿ過節的羊仔。許個祭物用鼎，用鍋、用鉢(poah)，煮伊；緊緊帶去互眾百姓。
2CH|35|14||然後為家己及祭司備辦；因為祭司亞倫的子孫專務獻燒祭及油，到下昏。所以利未人為家己也為祭司亞倫的子孫，備辦伊。
2CH|35|15||唱歌者亞撒的子孫，徛佇怹的位，照大衛、亞薩、希幔，及王的先見者耶杜頓所命令，顧門的人顧守逐個門，怹呣免離開怹的工，因為怹的兄弟利未人替怹備辦。
2CH|35|16||當彼日，服事耶和華的代誌攏備辦，也守pôaⁿ過節，也獻燒祭佇耶和華的壇，照約西亞王所命令。
2CH|35|17||彼時相及佇遐的以色列人守pôaⁿ過節，也守除酵節歷過七日。
2CH|35|18||對先知撒母耳的日以後，佇以色列中無有親像此霎所守的pôaⁿ過節；閣以色列列王也攏無守pôaⁿ過節，親像約西亞、及祭司、及利未人，以及相及佇啲的猶大，及以色列人，及耶路撒冷徛起的百姓所守的。
2CH|35|19||佇約西亞做王十八年就守此個pôaⁿ過節。
2CH|35|20||諸個代誌以後，約西亞已經修整殿明白，有埃及王尼哥上來，欲拍伯拉河邊的迦基米施；約西亞出去抵當伊。
2CH|35|21||伊差使者來見約西亞，講：「猶大王啊，我及你甚麼干涉？我今仔日來呣是欲攻擊你，就是欲攻擊及我交戰的家，閣上帝吩咐我著趕緊，你莫得插上帝的事，免得伊剿滅你，因為上帝及我佇啲。」
2CH|35|22||總是約西亞呣肯越轉離開伊，改裝欲及伊交戰，呣聽上帝託尼哥所講出的話，就來到米吉多的山谷交戰。
2CH|35|23||射箭的人射著約西亞王。王對伊的人臣講：「帶我出去，因為我受重傷啦！」
2CH|35|24||伊的人臣扶伊出彼張車，下佇伊第二張車，載伊到耶路撒冷，伊就死，埋葬伊佇伊的列祖許個墓。猶大及耶路撒冷攏為著約西亞悲哀。
2CH|35|25||耶利米為約西亞哀傷。許個唱歌的男女佇怹的哀詞，攏有講起約西亞，到佇今仔日；閣佇以色列中用諸個做定著的例。看啊，許個攏記佇哀詞中。
2CH|35|26||約西亞其餘的事及伊照耶和華律法所記來行的好事，
2CH|35|27||及伊對頭到尾所行的事，看啊！攏記佇以色列及猶大列王的記錄。
2CH|36|1||國民用約西亞的子約哈斯設立做王佇耶路撒冷續接伊的老父。
2CH|36|2||約哈斯坐位的時二十三歲，佇耶路撒冷做王歷過三月日。
2CH|36|3||埃及王佇耶路撒冷廢伊，閣罰彼國進貢銀一百他連得，金一他連得。
2CH|36|4||埃及王設立伊的兄以利雅敬做猶大及耶路撒冷的王，換伊的名叫約雅敬。尼哥帶伊的小弟約哈斯到埃及。
2CH|36|5||約雅敬坐位的時二十五歲，佇耶路撒冷做王共十一年，行耶和華──伊的上帝所看做歹的事。
2CH|36|6||巴比倫王尼布甲尼撒上來攻擊伊，用銅鍊縛伊，欲帶伊到巴比倫。
2CH|36|7||尼布甲尼撒閣將耶和華殿內的器具帶到巴比倫，下佇巴比倫伊的廟內。
2CH|36|8||約雅敬其餘的事及伊所行可惡的事，及伊的不正，攏記佇以色列及猶大列王的記錄。伊的子約雅斤續接伊做王。
2CH|36|9||約雅斤坐位的時八歲，佇耶路撒冷做王三月日連十日，行耶和華所看做歹的事。
2CH|36|10||隔年，尼布甲尼撒差人帶伊及耶和華殿內許個寶貝的器具到巴比倫，就設立伊的叔西底家做猶大及耶路撒冷的王。
2CH|36|11||西底家坐位的時二十一歲，佇耶路撒冷做王共十一年。
2CH|36|12||伊行耶和華──伊的上帝所看做歹的事。先知耶利米用耶和華所吩咐的傳互伊，伊猶原無家己謙卑佇伊的面前。
2CH|36|13||尼布甲尼撒王曾教伊指上帝來咒誓，總是伊背叛，硬伊的頷頸，固執伊的心，呣歸順耶和華──以色列的上帝。
2CH|36|14||閣許個祭司的頭目及百姓也犯大罪，學外邦一切可惡的事，拍垃墋耶和華佇耶路撒冷分別做聖的殿。
2CH|36|15||耶和華──怹列祖的上帝託伊許個使者差怹去百姓遐，是透早起來差伊，因為伊憐憫伊的百姓及伊徛起的所在。
2CH|36|16||總是怹恥笑上帝的使者，藐視伊的話，譏刺伊的先知，直到耶和華大受氣伊的百姓，無法度通醫治。
2CH|36|17||所以，上帝導迦勒底人的王來攻擊怹，佇怹聖所的厝用刀刣死怹的少年人，無憐憫怹少年的查甫丁抑是在室女，老及白頭毛者。上帝將怹攏交佇伊的手。
2CH|36|18||伊閣將上帝的殿大細的器具及耶和華殿內的財寶，以及王及許個首領的財寶，攏帶到巴比倫。
2CH|36|19||怹燒上帝的厝，拆毀耶路撒冷的城牆，用火燒許個宮殿，毀壞許個寶貝的器具。
2CH|36|20||見若脫離刀劍的，伊帶怹到巴比倫，怹做伊及伊的子孫的奴僕，到波斯國興起。
2CH|36|21||這是應驗耶和華託耶利米所講的話：聽候土地享受伊的安息；因為伊拋荒的時守安息，到滿七十年。
2CH|36|22||當波斯王古列元年，因為欲應驗耶和華託耶利米所講的話，耶和華就激動波斯王古列的心，互伊宣佈佇通國，閣寫伊，講：
2CH|36|23||「波斯王古列按呢講：天頂的上帝──耶和華將天下的萬國賞賜我，閣命令我佇猶大的耶路撒冷給伊起殿。恁中間見若做伊的百姓的，通上去，願耶和華──伊的上帝及伊佇啲。」
EZR|1|1||當波斯王古列元年，因為欲應驗耶和華託耶利米所講的話，耶和華就激動波斯王古列的心，互伊宣佈佇通國閣寫伊講：
EZR|1|2||「波斯王古列按呢講：『天頂的上帝耶和華將天下的萬國賞賜我，閣命令我佇猶大的耶路撒冷給伊起殿。
EZR|1|3||恁中間見若做伊的百姓的，通上去猶大的耶路撒冷，佇耶路撒冷閣起耶和華──以色列上帝的殿。願伊的上帝及伊佇啲（伊真正是上帝）。
EZR|1|4||見所剩的人，無論寄腳佇甚麼所在，彼所在的人著用金銀、財物、精牲幫助伊，另外也著為耶路撒冷上帝的殿甘心獻禮物。』」
EZR|1|5||對按呢，猶大及便雅憫的族長、祭司、利未人，見若互上帝激動伊的心的，攏起來欲上去耶路撒冷起耶和華的殿。
EZR|1|6||怹四圍的人就用銀器、用金、財物、精牲、寶貝補助怹，另外閣有甘心獻的禮物。
EZR|1|7||古列王也將耶和華殿內的器具提出來，就是前尼布甲尼撒對耶路撒冷搬來、下佇伊許個上帝的廟的。
EZR|1|8||諸個器具波斯王古列託管庫房的米提利達提出來，點算伊交互猶大的首領設巴薩。
EZR|1|9||怹的數額記佇下面：金盤三十塊，銀盤一千塊，刀二十九支，
EZR|1|10||金碗三十塊，銀碗第二扮的四百一十塊，別樣的器具一千件。
EZR|1|11||金銀的器具共五千四百件。帶受掠的人對巴比倫上到耶路撒冷的時，設巴薩將諸個攏帶上去。
EZR|2|1||前巴比倫王尼布甲尼撒掠到巴比倫的猶大省百姓中，有人對受掠到的所在倒來耶路撒冷及猶大，逐人倒去伊的城。
EZR|2|2||就是及所羅巴伯、耶書亞、尼希米、西萊雅、利來雅、末底改、必珊、米斯拔、比革瓦伊、利宏、巴拿相及倒來的。
EZR|2|3||以色列百姓的人額記佇下底：巴錄的後裔二千一百七十二人；
EZR|2|4||示法提雅的後裔三百七十二人；
EZR|2|5||亞拉的後裔七百七十五人；
EZR|2|6||巴哈摩押的後裔，就是耶書亞及約押的後裔二千八百一十二人；
EZR|2|7||以攔的後裔一千二百五十四人；
EZR|2|8||薩土的後裔九百四十五人；
EZR|2|9||薩改的後裔七百六十人；
EZR|2|10||巴尼的後裔六百四十二人；
EZR|2|11||比拜的後裔六百二十三人；
EZR|2|12||押甲的後裔一千二百二十二人；
EZR|2|13||亞多尼干的後裔六百六十六人；
EZR|2|14||比革瓦伊的後裔二千連五十六人；
EZR|2|15||亞丁的後裔四百五十四人；
EZR|2|16||亞特的後裔，屬希西家的九十八人；
EZR|2|17||比賽的後裔三百二十三人；
EZR|2|18||約拉的後裔一百一十二人；
EZR|2|19||哈順的後裔二百二十三人；
EZR|2|20||吉罷珥人九十五個；
EZR|2|21||伯利恆人一百二十三個；
EZR|2|22||尼陀法人五十六個；
EZR|2|23||亞拿突人一百二十八個；
EZR|2|24||亞斯瑪弗人四十二個；
EZR|2|25||基列耶琳人、基非拉人、比錄人共七百四十三個；
EZR|2|26||拉瑪人、迦巴人共六百二十一個；
EZR|2|27||默瑪人一百二十二個；
EZR|2|28||伯特利人、艾的人共二百二十三個；
EZR|2|29||尼波人五十二個；
EZR|2|30||末必人一百五十六個；
EZR|2|31||別個以攔的後裔一千二百五十四人；
EZR|2|32||哈琳的後裔三百二十人；
EZR|2|33||羅德人、哈第人、阿羅人共七百二十五個；
EZR|2|34||耶利哥人三百四十五個；
EZR|2|35||西拿人三千六百三十個。
EZR|2|36||祭司：耶書亞的家耶大雅的後裔九百七十三人；
EZR|2|37||音麥的後裔一千連五十二人；
EZR|2|38||巴施戶珥的後裔一千二百四十七人；
EZR|2|39||哈琳的後裔一千連一十七人。
EZR|2|40||利未人：何達威雅的後裔，就是耶書亞及甲篾的後裔七十四人。
EZR|2|41||唱歌的：亞薩的後裔一百二十八人。
EZR|2|42||顧門的：沙龍的後裔、亞特的後裔、達們的後裔、亞谷的後裔、哈底大的後裔、朔拜的後裔，共一百三十九人。
EZR|2|43||尼提寧：西哈的後裔、哈蘇巴的後裔、答巴俄的後裔、
EZR|2|44||基綠的後裔、西亞的後裔、巴頓的後裔、
EZR|2|45||利巴拿的後裔、哈迦巴的後裔、亞谷的後裔、
EZR|2|46||哈甲的後裔、薩買的後裔、哈難的後裔、
EZR|2|47||吉德的後裔、迦哈的後裔、利亞雅的後裔、
EZR|2|48||利汛的後裔、尼哥大的後裔、迦散的後裔、
EZR|2|49||烏撒的後裔、巴西亞的後裔、比賽的後裔、
EZR|2|50||押拿的後裔、米烏寧的後裔、尼普心的後裔、
EZR|2|51||巴卜的後裔、哈古巴的後裔、哈忽的後裔、
EZR|2|52||巴洗律的後裔、米希大的後裔、哈沙的後裔、
EZR|2|53||巴柯的後裔，西西拉的後裔、答瑪的後裔、
EZR|2|54||尼細亞的後裔、哈提法的後裔。
EZR|2|55||所羅門的奴僕的後裔，就是瑣太的後裔、瑣斐列的後裔、比路大的後裔、
EZR|2|56||雅拉的後裔、達昆的後裔、吉德的後裔、
EZR|2|57||示法提雅的後裔、哈替的後裔、玻黑列哈斯巴音的後裔、亞米的後裔。
EZR|2|58||尼提寧及所羅門奴僕的後裔共三百九十二人。
EZR|2|59||對特米拉、特哈薩、基綠、押但、音麥上來的，bē會證明怹的宗族世系真正是以色列人抑呣是；
EZR|2|60||怹是第來雅的後裔、多比雅的後裔、尼哥大的後裔、共六百五十二人。
EZR|2|61||祭司的後裔中，有哈巴雅的後裔、哈哥斯的後裔、巴西萊的後裔；巴西萊娶基列人巴西萊的查某子做某，所以用怹的名來稱伊。
EZR|2|62||諸個家，佇族譜中尋怹的世系，也尋無，所以算做無清氣，呣准怹當祭司的職。
EZR|2|63||總督給怹講：「呣通食至聖的物，聽候有烏陵及土明的祭司起來。」
EZR|2|64||會眾共有四萬二千三百六十人。
EZR|2|65||以外，猶有怹的奴僕女婢七千三百三十七人，男女唱歌的有二百人。
EZR|2|66||怹的馬七百三十六隻，怹的騾二百四十五隻，
EZR|2|67||怹的駱駝四百三十五隻，驢六千七百二十隻。
EZR|2|68||怹到耶和華的殿佇耶路撒冷的時，有族長幾若人，為著上帝的殿甘心來獻，欲閣起殿佇伊的所在。
EZR|2|69||怹照力量兌入工程的府庫金六萬一千達利克，銀五千彌拿，及祭司的禮服一百領。
EZR|2|70||對按呢祭司、及利未人、百姓中一部分的人、及唱歌的、顧門的、尼提寧，各徛起怹的城，以色列眾人也徛起怹許個城。
EZR|3|1||到第七月，以色列人已經徛起怹許個城；彼時百姓親像一人，聚集佇耶路撒冷。
EZR|3|2||約薩達的子耶書亞及伊的兄弟許個祭司，及撒拉鐵的子所羅巴伯及伊的兄弟，攏起來起以色列上帝的壇，通獻燒祭佇彼頂面，照上帝的奴僕摩西律法的冊所記載的。
EZR|3|3||怹起壇佇本舊的位，因為驚許個國的百姓，閣佇彼頂面獻燒祭互耶和華，就是早起下昏的燒祭，
EZR|3|4||也守搭寮仔節照所記載的，閣獻逐日的燒祭照怹的數額，照定著的例親像逐日所應該著的；
EZR|3|5||然後獻照常的燒祭，及每月初一的祭以及耶和華分別做聖的節期的祭，閣獻逐人甘心歡喜獻的祭互耶和華。
EZR|3|6||對七月初一起，怹獻燒祭互耶和華。總是耶和華殿的地基猶未下。
EZR|3|7||怹閣用銀互石匠、木匠，用飲食的物、及油，互西頓人、推羅人，互怹將柏香樹對黎巴嫩運到海到約帕，是照波斯王古列所允准的。
EZR|3|8||怹到耶路撒冷上帝的殿遐。第二年二月，撒拉鐵的子所羅巴伯，約薩達的子耶書亞及其餘的兄弟，就是祭司、及利未人，及一切對受掠的中間倒來耶路撒冷的人，攏起手；派利未人，對二十歲以上，督工起耶和華的殿。
EZR|3|9||對按呢耶書亞及伊的子及兄弟，甲篾及伊的子猶大的子孫，及希拿達的子及怹的子，怹的兄弟利未人，攏起來，督理許個佇上帝的殿做工的人。
EZR|3|10||起厝師傅下耶和華殿的地基的時，祭司穿禮服抬號頭，亞薩的子孫利未人提鐃鈸，攏徛啲欲謳咾耶和華，照以色列王大衛所定著的例。
EZR|3|11||怹有的唱有的和，謳咾感謝耶和華講：因為伊是好，伊永遠施慈愛互以色列。怹謳咾耶和華的時，眾百姓大聲喝，因為耶和華殿的地基已經下啲。
EZR|3|12||總是有多多祭司、利未人、族中的老大，就是曾看見前的殿許個老人，今親目看見下此間殿的地基，就大聲啼哭，也多多人為著歡喜大聲喝，
EZR|3|13||致到百姓bē會分別歡喜喝的聲及百姓啼哭的聲；因為百姓大聲喝的聲，互彼個聲聽到真遠。
EZR|4|1||猶大、便雅憫的對敵聽見許個受掠倒來的人為以色列的上帝──耶和華起殿，
EZR|4|2||就來見所羅巴伯及族中的老大，給怹講：「請准阮及恁相及起；因為阮尋恁的上帝，及恁一樣。對亞述王以撒哈頓帶阮上此個地以來，阮常常獻祭互上帝。」
EZR|4|3||總是所羅巴伯、耶書亞，及其餘以色列族中的老大給怹講：「阮欲起阮的上帝的殿恁無份，阮家己欲為耶和華──以色列的上帝協力起造，是照波斯王古列王所命令阮的。」
EZR|4|4||對按呢彼所在的百姓，互猶大人手軟落去，佇怹起造的時攪擾怹；
EZR|4|5||對波斯王古列的年間，到波斯王大利烏坐位的時，倩議士，阻止怹欲敗壞怹的計劃。
EZR|4|6||佇亞哈隨魯做王坐位的起頭，對敵寫奏章告猶大及耶路撒冷徛起的百姓。
EZR|4|7||閣佇亞達設西的年間，比施蘭、米特利達、他別，及怹的黨上表奏波斯王亞達設西。此個表是用亞蘭的文字寫的，翻譯亞蘭的腔口。
EZR|4|8||總督利宏、書記伸帥欲告耶路撒冷人，也上表奏亞達設西王彼個表親像按呢。
EZR|4|9||總督利宏、書記伸帥，及其餘的同伴底拿人、亞法薩提迦人、他毗拉人、亞法撒人、亞基衛人、巴比倫人、書珊迦人、底亥人、以攔人，
EZR|4|10||及大尊貴的亞斯那巴所遷徙其餘的百姓、安置佇撒瑪利亞的城，及大河外其餘的百姓，
EZR|4|11||攏寫，云云。彼個奏亞達設西王表章的抄稿記佇下面：「你的奴僕河外諸個人云云：
EZR|4|12||王著知，對你遐來到阮遮的猶大人，已經到耶路撒冷閣起此個反叛閣歹的城，，已經起城牆，下地基。
EZR|4|13||今王著知，怹若起此個城，城牆起好就進貢，關稅，錢糧，怹攏呣納，到尾王欲受損失。
EZR|4|14||因為阮食王宮的鹽，呣應該看王受虧損，所以上表奏王。
EZR|4|15||請查考列祖的記錄，佇記錄會尋著就知此個城是反叛的城，做列王及逐省的害；對早以來，彼中間常常有反叛的事，此個城受毀壞就是對此個緣故。
EZR|4|16||阮謹慎奏王知，此個城若閣起造，城牆起好，對按呢河外的地你就無份。」
EZR|4|17||彼時王就出諭旨互總督利宏、書記伸帥，及怹其餘的同伴，就是徛起佇撒瑪利亞及河外其餘的人，講：「願恁平安云云。
EZR|4|18||恁所上互阮的表，已經明明讀佇我的面前。
EZR|4|19||我已經出命令，查考了就知此個城對早以來真正背叛列王，其中常常有謀反悖逆的事。
EZR|4|20||從前耶路撒冷歷來有大君王統轄河外全地，進貢，關稅，錢糧攏納互怹。
EZR|4|21||今恁著發命令互許個人停工，無起此個城，聽候我降旨。
EZR|4|22||恁著謹慎，呣通延延，啥事容允此個害卡重，致到列王受虧損啊？」
EZR|4|23||亞達設西王的上諭讀佇利宏及書記伸帥，及怹的同伴的面前，怹就趕緊去耶路撒冷見猶大人，用勢力強迫怹停工。
EZR|4|24||對按呢，耶路撒冷上帝殿的工程就停止，停到波斯王大利烏坐位的第二年。
EZR|5|1||彼時，有先知人就是先知哈該及易多的孫撒迦利亞奉以色列上帝的名對猶大及耶路撒冷的猶大人傳先知的話互怹。
EZR|5|2||對按呢撒拉鐵的子所羅巴伯及約薩達的子耶書亞攏起來動工起造上帝的殿佇耶路撒冷，有上帝的先知及怹佇遐幫助怹。
EZR|5|3||當時河外的總督達乃及示他波斯乃，及怹的同伴來問講：「是誰出令互恁起此個殿，成此個牆啊？」
EZR|5|4||阮就按呢給怹講起此間殿的人叫甚麼名。
EZR|5|5||上帝的目睭看顧猶大的長老，許個人無互怹停工，聽候此個代誌到大利烏，得著文書來回覆此個事。
EZR|5|6||河外的總督達乃及示他波斯乃，及伊的同伴，就是踮佇河外的亞法薩迦人，奏大利烏王的表章記佇下底。
EZR|5|7||怹奏王的表章內有講：「願大利烏王萬事平安。
EZR|5|8||王著知，阮去猶大省，到至大上帝的殿，此個殿是用大塊石起造的。楹仔插入牆內，做工真緊，怹的所做亨通。
EZR|5|9||彼時阮問許個長老給怹講：『是誰出令互恁起此個殿，成此個牆啊？』
EZR|5|10||閣問怹的名，欲記怹的首領的名，通奏互王知。
EZR|5|11||怹按呢應阮講：『阮是天地的上帝的奴僕，閣再起多多年前所起的殿，就是以色列的一位大君王所起所成的。
EZR|5|12||獨獨因為阮的列祖惹天頂的上帝的受氣，伊將怹交佇迦勒底人巴比倫王尼布甲尼撒的手，王就拆毀此間殿，掠百姓到巴比倫。
EZR|5|13||當巴比倫王古列元年，古列王出令著起此間上帝的殿。
EZR|5|14||上帝殿內金、銀的器具，就是尼布甲尼撒對耶路撒冷的殿內提出來，帶去下佇巴比倫的廟的，古列王對巴比倫的廟內提出來，交互伊所設立的總督，名叫設巴薩，
EZR|5|15||給伊講著帶諸個器具去，下佇耶路撒冷的殿，也著起上帝的殿佇伊的原位。
EZR|5|16||對按呢此個設巴薩來下耶路撒冷上帝殿的地基。此間殿對彼時到今起猶未好。』
EZR|5|17||今王若掠做好，請查考王佇巴比倫的國庫，看古列王果然有降詔佇耶路撒冷起上帝此間殿抑無？請王佇此個事降旨來指示阮。」
EZR|6|1||對按呢大利烏王出令，人就去尋典冊的府庫就是佇巴比倫囥寶物的所在；
EZR|6|2||佇亞馬他、瑪代省的宮內尋著一本，
EZR|6|3||彼內面記載講：「古列王元年，古列王出令論佇耶路撒冷上帝的殿講，著起此間殿做獻祭的所在，下伊的地基堅固。殿高六十肘，闊六十肘，
EZR|6|4||用大石三勻，新的柴一勻，經費著開王家的；
EZR|6|5||閣上帝殿內金銀的器具，就是尼布甲尼撒對耶路撒冷的殿內提出來帶去巴比倫的，著閣還伊帶到耶路撒冷的殿，各照原位下佇上帝的殿。」
EZR|6|6||「今佇河外的總督達乃及示他波斯乃，及恁的同伴，就是踮佇河外的亞法薩迦人，恁著離開怹。
EZR|6|7||呣通阻止起上帝殿的工，出在猶大的總督及猶大的長老佇原位起上帝此間殿。
EZR|6|8||我閣降旨，恁著怎樣行佇猶大的長老幫助怹起此間上帝的殿，就是著對河外的餉稅中，抽出王的銀項，緊互許個人做經費，免得耽擱。
EZR|6|9||怹所著用的牛牨仔、綿羊牨、綿羊仔做燒祭獻互天頂的上帝，以及小麥、鹽、酒、油，攏照耶路撒冷的祭司所講的，逐日互伊，呣通失誤；
EZR|6|10||通互怹獻芳芳的祭祀互天頂的上帝，閣為王及王許個子的活命來祈禱。
EZR|6|11||我閣降旨，若有人改換此個命令，就欲對伊的厝拆一支楹仔，來舉起彼人，吊伊佇彼頂面，互伊的厝為著按呢做廁池。
EZR|6|12||若有王及百姓起手改換此個命令，毀壞佇耶路撒冷此間上帝的殿，願安置伊的名佇遐的上帝滅無怹。我──大利烏出此個命令，著緊緊行伊。」
EZR|6|13||對按呢，河外的總督達乃及示他波斯乃，及怹的同伴，因為大利烏王所出的令，就緊緊行伊。
EZR|6|14||猶大的長老因為先知哈該及易多的孫撒迦利亞的先知話就起造，來亨通。怹遵趁以色列上帝的命令及古列、大利烏，及波斯王亞達設西的上諭，起造完工。
EZR|6|15||當大利烏王坐位第六年，亞達月初三日，此個殿就起好。
EZR|6|16||以色列人祭司及利未人，及其餘受掠倒來的人攏歡歡喜喜行奉獻上帝殿的禮。
EZR|6|17||行奉獻上帝殿的禮就獻牛牨一百隻，綿羊牨二百隻，綿羊仔四百隻，閣照以色列支派的數額獻山羊牨十二隻，為以色列眾人做贖罪祭；
EZR|6|18||就派祭司照伊的班列，利未人照伊的次序服事踮佇耶路撒冷的上帝，是照摩西的冊所記的。
EZR|6|19||正月十四日，受掠倒來的百姓守pôaⁿ過節。
EZR|6|20||祭司及利未人相同清氣家己，怹攏清氣。閣為著受掠倒來的人及怹的兄弟許個祭司，也為家己刣pôaⁿ過節的羊仔。
EZR|6|21||對受掠倒來的以色列人及家己分別離開此所在外邦人的污穢、來歸倚怹、來尋耶和華──以色列的上帝的攏食伊，
EZR|6|22||歡歡喜喜守除酵節七日久；因為耶和華互怹歡喜，閣互亞述王的心越轉向怹，來堅固怹的手，做上帝殿的工就是以色列的上帝。
EZR|7|1||諸個事以後，佇波斯王亞達設西坐位的時，有一個以斯拉，伊是西萊雅的子，西萊雅是亞撒利雅的子，亞撒利雅是希勒家的子，
EZR|7|2||希勒家是沙龍的子，沙龍是撒督的子，撒督是亞希突的子，
EZR|7|3||亞希突是亞瑪利雅的子，亞瑪利雅是亞撒利雅的子，亞撒利雅是米拉約的子，
EZR|7|4||米拉約是西拉希雅的子，西拉希雅是烏西的子，烏西是布基的子，
EZR|7|5||布基是亞比書的子，亞比書是非尼哈的子，非尼哈是以利亞撒的子，以利亞撒是祭司頭亞倫的子。
EZR|7|6||此個以斯拉對巴比倫上來，對佇耶和華──以色列的上帝賞賜摩西的律法，伊是敏捷的經學士。王准伊一切所求的，是照耶和華──伊的上帝的手幫助伊的。
EZR|7|7||亞達設西王第七年，以色列人、祭司、利未人、唱歌者、顧門者、尼提寧，各有幾若人上耶路撒冷。
EZR|7|8||王第七年五月，以斯拉到耶路撒冷。
EZR|7|9||正月初一日，伊對巴比倫起身；五月初一日就到耶路撒冷，因為伊的上帝施恩的手幫助伊。
EZR|7|10||因為以斯拉已經決意欲講究耶和華的律法來行伊，閣將律例法度來教示以色列人。
EZR|7|11||祭司以斯拉是經學士是通達耶和華誡命的話及伊所賞賜以色列的律例的經學士。亞達設西王賜伊諭旨，彼個文記佇下底講：
EZR|7|12||「列王的王亞達設西，寄互祭司以斯拉通達天頂上帝的律法的經學士，完全者，云云。
EZR|7|13||踮佇我的國內的以色列人、祭司、利未人，見若甘願上去耶路撒冷者，我降旨互怹及你去。
EZR|7|14||你既然是王及伊七個謀士所差的，照你手內上帝的律法查察猶大及耶路撒冷；
EZR|7|15||閣帶王及伊的謀士所歡喜獻的金銀，欲互以色列的上帝，就是住佇耶路撒冷的，
EZR|7|16||也帶你佇巴比倫全省見所得著的金、銀及百姓、祭司所歡喜獻的禮物就是怹為著耶路撒冷──怹上帝的殿所歡喜獻的。
EZR|7|17||所以你著致意用諸個金銀，買牛牨仔、綿羊牨、綿羊仔，及怹的素祭，怹的灌奠，獻佇耶路撒冷──恁上帝殿的壇。
EZR|7|18||所剩的金銀，你及你的兄弟看做好的，就按呢用伊，攏著照恁上帝的旨意。
EZR|7|19||所交代你的器具，做你的上帝殿內的路用的，你著交佇耶路撒冷的上帝的面前。
EZR|7|20||恁上帝的殿若猶有欠用甚麼你所應該著用的，你通對王的府庫提伊。
EZR|7|21||「我──亞達設西王本身閣降詔互河外一切管府庫的官，講：『通達天頂上帝的律法的經學士祭司以斯拉，無論對恁討甚麼，恁著致意行伊，
EZR|7|22||供給伊銀到一百他連得，麥到一百柯珥，酒到一百罷特，油到一百罷特，鹽無限額。
EZR|7|23||見若天頂的上帝所命令的，著為著天頂的上帝的殿斟酌做伊。啥事互受氣臨到王以及王的子的國啊？
EZR|7|24||我閣命令恁，見若祭司、利未人、唱歌者、顧門者，及尼提寧，及佇上帝的殿做差用的人，呣通收怹的進貢，關稅，錢糧。』
EZR|7|25||「以斯拉啊，照你的上帝賞賜你的智慧設立士師、審判官，治理河外的百姓，就是一切識你的上帝律法的，許個未識者，恁著教示伊。
EZR|7|26||見若無欲趁你的上帝的律法及王的律法，就著小心定伊的罪，或是互伊死，或是充軍，或是抄家，或是關監。」
EZR|7|27||「謳咾咱列祖的上帝──耶和華！因為伊下此個意思佇王的心加添榮光佇耶路撒冷耶和華的殿，
EZR|7|28||閣互我佇王及伊的議士，及王一切有權勢的首領的面前得著恩典。耶和華──我的上帝的手幫助我，我就勇敢，聚集以色列許個頭人，及我上來。」
EZR|8|1||亞達設西王坐位的時，及我對巴比倫上來的人，怹的族長及怹的世系記佇下面：
EZR|8|2||屬非尼哈的後裔有革順；屬以他瑪的後裔有但以理；屬大衛的後裔有哈突；
EZR|8|3||屬巴錄的後裔，就是示迦尼的後裔有撒迦利亞，及伊的，照世系來算，有查甫丁一百五十人；
EZR|8|4||屬巴哈摩押的後裔有西拉希雅的子以利約乃，及伊的，有查甫丁二百人；
EZR|8|5||屬示迦尼的後裔有雅哈悉的子，及伊的有查甫丁三百人；
EZR|8|6||屬亞丁的後裔有約拿單的子以別，及伊的有查甫丁五十人；
EZR|8|7||屬以攔的後裔有亞他利雅的子耶篩亞，及伊的有查甫丁七十人；
EZR|8|8||屬示法提雅的後裔有米迦勒的子西巴第雅，及伊的有查甫丁八十人；
EZR|8|9||屬約押的後裔有耶悅的子俄巴底亞，及伊的有查甫丁二百一十八人；
EZR|8|10||屬示羅密的後裔有約細斐的子，及伊的有查甫丁一百六十人；
EZR|8|11||屬比拜的後裔有比拜的子撒迦利亞，及伊的有查甫丁二十八人；
EZR|8|12||屬押甲的後裔有哈加坦的子約哈難，及伊的有查甫丁一百一十人；
EZR|8|13||屬亞多尼干的後裔、就是路尾的，怹的名是以利法列、耶利、示瑪雅，及怹的有查甫丁六十人；
EZR|8|14||屬比革瓦伊的後裔有烏太及撒布，及怹的有查甫丁七十人。
EZR|8|15||我招集諸個人佇流入亞哈瓦的河邊，阮佇遐住佇布棚三日。我查看百姓及祭司，看無利未人佇遐，
EZR|8|16||我差人召許個頭人，就是以利以謝、亞列、示瑪雅、以利拿單、雅立、以利拿單、拿單、撒迦利亞、米書蘭，閣召教員約雅立及以利拿單。
EZR|8|17||我差怹去迦西斐雅的所在見彼個頭人易多，閣給怹講，怹佇加西斐雅的所在著對易多及伊的兄弟尼提寧講甚麼話，教怹為咱上帝的殿帶差用的人來。
EZR|8|18||得著咱的上帝施恩的手幫助阮，怹佇以色列的曾孫、利未的孫、抹利的後裔中帶一個通達的人來；閣有示利比及伊許個子及伊的兄弟共十八人。
EZR|8|19||閣有哈沙比雅，及伊的有米拉利的後裔耶篩亞，及伊的兄弟及怹的子共二十人。
EZR|8|20||閣帶尼提寧人來就是前大衛及諸個首領所派做利未人的差用的，共二百二十個尼提寧，怹的名攏有登記。
EZR|8|21||彼時，阮佇亞哈瓦的河邊宣佈禁食，通互阮佇咱的上帝的面前家己謙卑，求伊互阮及阮的囝仔，及一切所有的，攏得著平坦的路。
EZR|8|22||因為求王撥一隊步兵馬兵幫助阮佇路裡抵當對敵，我掠做見誚；因為阮曾對王講：「阮的上帝的手保護一切求伊的人；獨獨伊的能力及受氣攻擊一切棄拺伊的人。」
EZR|8|23||所以阮為著按呢禁食求阮的上帝，伊就聽阮。
EZR|8|24||對按呢我分派祭司的頭人十二個，就是示利比、哈沙比雅，及怹的兄弟十人，
EZR|8|25||我就將咱上帝殿的禮物，就是金銀及許個器具，是王及伊的謀士，伊的首領，及佇遐的以色列眾人所獻的攏秤來交付怹。
EZR|8|26||我就秤來交佇怹的手有銀六百五十他連得；銀器重一百他連得；金一百他連得；
EZR|8|27||金碗二十塊，重一千達利克；金爁爁好的銅器二塊，寶貴親像金。
EZR|8|28||我對怹講：「恁做聖歸耶和華，諸個器具也是聖；許個金銀是甘心獻互耶和華──恁列祖的上帝的。
EZR|8|29||恁著謹慎顧守，直到恁佇耶路撒冷耶和華殿的房內，佇祭司的頭人及利未人，以及以色列許個族長的面前秤伊。」
EZR|8|30||對按呢，祭司、利未人收金銀及器具照怹的輕重，欲帶到耶路撒冷咱上帝的殿。
EZR|8|31||正月十二日，阮離開亞哈瓦的河邊，欲去耶路撒冷。咱的上帝的手保護阮，救阮脫離對敵及埋伏佇路裡的人的手。
EZR|8|32||阮到耶路撒冷，踮遐三日。
EZR|8|33||到第四日，佇咱上帝的殿秤許個金銀及器具，交佇祭司烏利亞的子米利末的手。及伊的有非尼哈的子以利亞撒，閣及怹的有利未人耶書亞的子約撒拔及賓內的子羅亞底。
EZR|8|34||一切照怹的數額照怹的輕重交伊，當時也記怹的輕重。
EZR|8|35||受掠的人對受掠的中間倒來的獻燒祭互以色列的上帝，就是為以色列眾人獻牛牨十二隻，綿羊牨九十六隻，綿羊仔七十七隻，閣獻山羊牨十二隻做贖罪的祭，諸個攏是做燒祭獻互耶和華的。
EZR|8|36||怹將王的諭旨交互王的人臣及佇河外許個總督，怹就幫助百姓，及上帝的殿。
EZR|9|1||諸個代誌已經做明白，諸個首領來見我，講：「以色列百姓及祭司及利未人，無家己分別離開諸個所在的百姓，趁怹可惡的事就是趁迦南人、赫人、比利洗人、耶布斯人、亞捫人、摩押人、埃及人、亞摩利人的事。
EZR|9|2||因為怹為家己及怹的子娶怹的查某子做某，致到聖的後裔及彼所在的百姓參插；閣首領及怹的官長做怹的罪魁。」
EZR|9|3||我一下聽見此個事，就拆裂我的衫及袍，掇我的頭毛及嘴鬚，卬愕啲坐。
EZR|9|4||見若為以色列上帝的話來愕愕惙的，攏聚集到我遮，因為受掠倒來的人所犯的罪。我就卬愕啲坐，到獻下昏祭的時。
EZR|9|5||獻下昏祭的時，我對我的鬱悶起來，衫袍拆裂，雙腳跪落去向耶和華──我的上帝抬起手，講：
EZR|9|6||「我的上帝啊，我見誚漏氣，呣敢抬頭向我的上帝你；因為阮的罪淹過頭殼，阮的罪惡抵天。
EZR|9|7||對阮列祖的日到今仔日，阮的罪惡真重；為著阮的罪過，阮及阮的列王、祭司攏交佇外邦列王的手，受刀劍、受擄掠、受搶劫、面見誚親像今仔日的款。
EZR|9|8||今得著耶和華──阮的上帝暫且施恩互阮，給阮留諸個逃脫的人，互阮親像得著鐵釘釘佇伊聖的所在，互阮的上帝通照光阮的目睭，互阮佇奴隸中厘仔復活。
EZR|9|9||因為阮是奴隸，總是佇奴隸中，阮的上帝無棄拺阮，閣互阮佇波斯列王的面前得著恩典，互阮復活，會閣起阮上帝的殿，修理許個毀壞的所在，互阮佇猶大及耶路撒冷得著有牆壁。
EZR|9|10||「阮的上帝啊，既然按呢，阮猶有甚麼話通講啊？因為阮已經棄拺你的命令，
EZR|9|11||就是你託你的奴僕諸個先知所命令的講：『恁所去欲承接做業的地是污穢的地；為著許個國的百姓的污穢及怹可惡的事，因為怹互全地對此邊到彼邊滿滿垃墋。
EZR|9|12||所以呣通將恁的查某子嫁怹的子，也呣通給恁的子娶怹的查某子，永永呣通給怹圖謀平安及怹的利益，按呢恁就通強盛，食此所在的好物，續留互恁的子孫永遠做業。』
EZR|9|13||阮因為阮的歹所行及阮的重罪，已經抵著這一切的事，阮的上帝啊，你刑罰阮卡輕阮的罪所應該得著的，閣給阮留諸個脫離的人。
EZR|9|14||阮豈通閣悖逆你的命令，及行可惡的事的百姓結親嗎？若按呢，你豈無欲受氣阮，到滅無阮，致到無一個留啲，無一個逃脫嗎？
EZR|9|15||耶和華──以色列的上帝啊，你是公義，阮諸個留啲的人才得著逃脫，親像今仔日。看啊，阮佇你的面前有罪惡，因為按呢無人佇你的面前徛會住。」
EZR|10|1||以斯拉祈禱，認罪，啼哭，仆佇上帝殿前的時，有對以色列中來的男女囝仔聚集伊遐，成大會，百姓哭到真慘。
EZR|10|2||屬以攔的後裔、耶歇的子示迦尼應以斯拉講：「阮佇此個所在的百姓中娶外邦人的查某子做某，干犯咱的上帝，總是以色列人佇此個事猶久有通向望。
EZR|10|3||今著及咱的上帝立約，將諸個某及怹所生的，攏互怹出去，照我的主及許個因為上帝的命令愕愕惙的人所議定的，照律法來行。
EZR|10|4||你起來，因為此個事是你所應該辦的，阮欲幫助你，你著好膽來做伊。」
EZR|10|5||以斯拉就起來，互祭司許個頭人及利未人，及以色列眾人咒誓，欲照此個話去行；怹就咒誓。
EZR|10|6||以斯拉就對上帝的殿前起來，入以利亞實的子約哈難的厝，到遐無食餅，無飲水；因為伊為著受掠倒來的人所犯的罪，來悲傷。
EZR|10|7||怹宣佈佇遍猶大及耶路撒冷受掠倒來的人，教怹攏聚集佇耶路撒冷。
EZR|10|8||見若無趁許個首領及長老所議定、三日內無來的，就欲抄伊所有的業，欲革伊出受掠倒來的人的會。
EZR|10|9||對按呢，猶大及便雅憫眾人，三日內攏聚集佇耶路撒冷。彼日是九月二十日，眾人攏坐佇上帝殿前寬闊的所在；因為此個事，閣因為落大雨，就愕愕惙。
EZR|10|10||祭司以斯拉起來，給怹講：「恁有罪；恁娶外邦的查某子做某，加添以色列人的罪。
EZR|10|11||今著向耶和華──恁列祖的上帝認罪，行伊所歡喜的，家己分別離開諸個國的百姓及外邦的查某子。」
EZR|10|12||會眾攏大聲應講：「照你所講關係阮的阮欲行伊，
EZR|10|13||總是百姓真多，閣抵著大雨的時，阮bē會徛佇外面，這也呣是一日二日的事，因為阮佇此個事有大大犯罪；
EZR|10|14||今著為全會設立咱的首領。見若咱的城中娶外邦的查某子的，著照定著的期來，彼個城的長老、士師著及怹來，直到咱的上帝為著此個事的受氣收倒轉。」
EZR|10|15||獨獨亞撒黑的子約拿單，特瓦的子雅哈謝反對此個事，閣有米書蘭及利未人沙比太贊成怹。
EZR|10|16||受掠倒來的人按呢行。祭司以斯拉及族長幾若人照怹的宗族攏照怹的名受派；佇十月初一日，怹相及坐查察此個事，
EZR|10|17||到正月初一，見若娶外邦的查某子的才明白彼個事。
EZR|10|18||佇祭司子孫中查出娶外邦的查某子的，就是約薩達的子耶書亞的家，及伊的兄弟瑪西雅、以利以謝、雅立、基大利；
EZR|10|19||怹就牽手結盟欲離怹的某。因為犯罪，就獻羊群中一隻綿羊牨來贖罪。
EZR|10|20||音麥的子孫中，有哈拿尼、西巴第雅。
EZR|10|21||哈琳的子孫中，有瑪西雅、以利雅、示瑪雅、耶悅、烏西雅。
EZR|10|22||巴施戶珥的子孫中，有以利約乃、瑪西雅、以實瑪利、拿坦業、約撒拔、以利亞撒。
EZR|10|23||利未人中，有約撒拔、示每、基拉雅（基拉雅就是基利他），閣有毗他希雅、猶大、以利以謝。
EZR|10|24||唱歌的人的中間有以利亞實。顧門的人的中間，有沙龍、提聯、烏利。
EZR|10|25||以色列人巴錄的子孫中，有拉米、耶西雅、瑪基雅、米雅民、以利亞撒、瑪基雅、比拿雅。
EZR|10|26||以攔的子孫中，有瑪他尼、撒迦利亞、耶悅、押底、耶利末、以利雅。
EZR|10|27||薩土的子孫中，有以利約乃、以利亞實、瑪他尼、耶利末，撒拔、亞西撒。
EZR|10|28||比拜的子孫中，有約哈難、哈拿尼雅、薩拜、亞勒。
EZR|10|29||巴尼的子孫中，有米書蘭、瑪鹿、亞大雅、雅述、示押、耶利末。
EZR|10|30||巴哈摩押的子孫中，有阿底拿、基拉、比拿雅、瑪西雅、瑪他尼、比撒列、賓內、瑪拿西。
EZR|10|31||哈琳的子孫中，有以利以謝、伊示雅、瑪基雅、示瑪雅、西緬、
EZR|10|32||便雅憫、瑪鹿、示瑪利雅。
EZR|10|33||哈順的子孫中，有瑪特乃、瑪達他、撒拔、以利法列、耶利買、瑪拿西，示每。
EZR|10|34||巴尼的子孫中，有瑪玳、暗蘭、烏益、
EZR|10|35||比拿雅、比底雅，基祿、
EZR|10|36||瓦尼雅、米利末、以利亞實、
EZR|10|37||瑪他尼、瑪特乃、雅掃、
EZR|10|38||巴尼、賓內、示每、
EZR|10|39||示利米雅、拿單、亞大雅、
EZR|10|40||瑪拿底拜、沙賽、沙奈、
EZR|10|41||亞薩利、示利米雅、示瑪利雅、
EZR|10|42||沙龍、亞瑪利雅、約瑟。
EZR|10|43||尼波的子孫中，有耶利、瑪他提雅、撒拔、西比拿、雅玳，約珥、比拿雅。
EZR|10|44||諸個人攏娶外邦人的查某子做某，其中也有人對諸個查某子生子兒。
NEH|1|1||哈迦利亞的子尼希米的記錄：當二十年基斯流月，我佇書珊的王宮。
NEH|1|2||彼時，我的兄弟一人名叫哈拿尼，及幾若個猶大人來。我對怹問到許個逃脫的猶大人，就是受掠的中間所剩的及耶路撒冷的事情。
NEH|1|3||怹給我講：「許個受掠者倒來所剩留啲的人佇省內抵著大患難，受凌辱；閣耶路撒冷的城牆拆毀，城門互火燒燎去。」
NEH|1|4||我聽見諸個話，就坐啲啼哭悲哀幾若日，禁食祈禱佇天頂的上帝的面前，講：
NEH|1|5||「天頂的上帝──耶和華，至大通驚畏的上帝啊，守約行仁愛佇疼伊、遵趁伊的誡命者。
NEH|1|6||我今求你，願你耳孔聽，目睭看，聽你的奴僕此霎日暝為你的奴僕以色列人來祈禱佇你面前的祈禱，認以色列人的罪，就是阮所得罪你的；我及我的老父的家攏有罪。
NEH|1|7||阮對你所行的盡在腐敗，無遵守你託你的奴僕摩西所命令的誡命、律例、法度。
NEH|1|8||求你記得你所命令你的奴僕摩西的話，講：『恁若犯罪，我就欲四散恁佇列國中；
NEH|1|9||總是恁若歸佇我，守我的誡命來行伊，就恁受趕逐的人雖然佇天邊，我也欲對遐聚集怹，導怹到我所揀欲安置我的名的所在。』
NEH|1|10||今諸個攏是你的奴僕、你的百姓，就是你用你的大氣力及大權能的手所救贖的。
NEH|1|11||主啊，求你俯耳孔聽你的奴僕的祈禱，及許個意愛歡喜敬畏你的名許個奴僕的祈禱，閣求你互你的奴僕今仔日亨通，佇此人的面前得著恩典。」彼時我做王的酒政。
NEH|2|1||亞達設西王二十年尼散月，有酒佇王的面前，我就進酒互王。我平素佇王的面前未曾有憂悶的面色。
NEH|2|2||王給我講：「你無破病，怎樣面帶憂容啊？這無別項，是你心內有憂悶。」我對按呢真驚。
NEH|2|3||我給王講：「願王萬歲！我的列祖墳墓的所在彼個城拋荒，城門攏互火燒去，我豈可無帶憂容嗎？」
NEH|2|4||王問我講：「你愛求甚麼？」對按呢我祈禱天頂的上帝。
NEH|2|5||我對王講：「王若歡喜，你的奴僕若得著恩典佇你的面前，就求你差我去猶大，到我的列祖墳墓彼個城，我通閣起伊。」
NEH|2|6||彼時王后及王相及坐。王給我講：「你欲行的路站著偌久？甚麼時欲倒來？」王歡喜差我去。我就及伊定著一個期限。
NEH|2|7||我閣給王講：「王若歡喜，請用詔書互我帶去，交河外許個總督准我經過，到猶大；
NEH|2|8||閣用詔書一封，寄互管理王的樹林的官亞薩，教伊互我柴料，通做殿邊營盤的門及城牆，及我所欲住的厝的路用。」王就准我所求的，因為我的上帝施恩的手幫助我。
NEH|2|9||王派幾若個兵頭及馬兵及我去。我到河外許個總督遐，將王的詔書交互怹。
NEH|2|10||和倫人參巴拉，及做奴才的亞捫人多比雅，聽見有人來欲為以色列人圖謀利益，就真迫腹。
NEH|2|11||我到耶路撒冷，踮遐三日。
NEH|2|12||我透暝起來，有幾若人及我相及；總是我的上帝感動我的心所欲為耶路撒冷做的，我並無給人講。除我騎的精牲以外，也無別隻精牲及我去。
NEH|2|13||我透暝對山谷門出去，到龍井的頭前，也到糞埽門，觀察耶路撒冷的城牆，看見城牆拆毀，城門互火燒去。
NEH|2|14||我閣進前，去到水泉的門及王的池，總是佇遐無一位仔通互我騎的精牲過去。
NEH|2|15||對按呢我透暝沿溪上去，觀察城牆，閣越轉身對山谷的門入去，才倒來。
NEH|2|16||許個官長呣知我去叨落，做甚麼事。我猶未有給猶大的百姓、祭司、貴族、官長，及其餘做工的人講。
NEH|2|17||後來，我給怹講：「咱所抵著的患難，耶路撒冷怎樣拋荒，城門互火燒，恁攏看見。來啊，咱閣起耶路撒冷的城牆，免得咱閣受凌辱！」
NEH|2|18||我給怹講我的上帝的手怎樣幫助我，及王對我講甚麼話。怹講：「咱起來起造！」對按呢怹奮勇做此個好的工。
NEH|2|19||總是和倫人參巴拉，及做奴僕的亞捫人多比雅及阿拉伯人基善聽見就恥笑阮，看輕阮，講：「恁所做是甚麼？欲背叛王嗎？」
NEH|2|20||我應怹講：「天頂的上帝伊欲互阮興起。阮做伊的奴僕者，欲起來起造；總是恁佇耶路撒冷無份、無權、無名字。」
NEH|3|1||彼時，祭司頭以利亞實及伊的兄弟許個祭司起來起造羊門，分別伊做聖，安彼個門扇，就是到哈米亞的守更樓，也到哈楠業的守更樓，分別做聖。
NEH|3|2||接續伊者，是耶利哥人起造。接續伊者是音利的子撒刻起造。
NEH|3|3||哈西拿許個子起造魚門，下伊的楹，安伊的門扇，及伊的鎖，伊的楗。
NEH|3|4||接續伊者是哈哥斯的孫、烏利亞的子米利末修理。接續伊者是米示薩別的孫、比利迦的子米書蘭修理。接續伊者是巴拿的子撒督修理。
NEH|3|5||接續伊者是提哥亞人修理；總是怹的貴族無擔當怹的主的工。
NEH|3|6||巴西亞的子耶何耶大及比所玳的子米書蘭修理舊門，下伊的楹，安伊的門扇及伊的鎖，伊的楗。
NEH|3|7||接續伊者是基遍人米拉提，米倫人雅頓及基遍人，及屬河外的總督所管的米斯巴人修理。
NEH|3|8||接續伊者是金匠哈海雅的子烏設修理。接續伊者是做香料的哈拿尼雅修理。諸個人堅固耶路撒冷，到闊的牆。
NEH|3|9||接續伊者是管理耶路撒冷的一半的、戶珥的子利法雅修理。
NEH|3|10||接續伊者是哈路抹的子耶大雅佇家己的厝對面修理。接續伊者是哈沙尼的子哈突修理。
NEH|3|11||哈琳的子瑪基雅及巴哈摩押的子哈突修理一段，以及火爐的樓。
NEH|3|12||接續伊者是管理耶路撒冷彼一半的、哈羅黑的子沙龍及伊許個查某子修理。
NEH|3|13||哈嫩及撒羅亞徛起的百姓修理山谷的門，起造伊，安伊的門扇及伊的鎖，伊的楗，以及城牆一千肘，到糞埽的門。
NEH|3|14||管理伯哈基琳地的、利甲的子瑪基雅修理糞埽門，起造伊，安伊的門扇及伊的鎖，伊的楗。
NEH|3|15||管理米斯巴地的、各荷西的子沙崙修理水泉的門，起造伊，蓋伊，安伊的門扇及伊的鎖，伊的楗，以及倚近王園的西羅亞池的牆，到彼個對大衛城落來的崎仔。
NEH|3|16||接續伊者是管理伯夙地的一半、押卜的子尼希米修理，到大衛墳墓的對面，閣到開好的池，以及勇士的厝。
NEH|3|17||接續伊者是利未人巴尼的子利宏修理。接續伊者是管理基伊拉地的一半、哈沙比雅為伊所治理的地來修理。
NEH|3|18||接續伊者就是怹的兄弟管理基伊拉地彼一半、希拿達的子巴瓦伊修理。
NEH|3|19||接續伊者是管理米斯巴的、耶書亞的子以謝修理一段，就是佇上去軍藏局的對面越角的所在。
NEH|3|20||接續伊者是薩拜的子巴錄盡力修理一段，對越角，到祭司頭以利亞實厝的門。
NEH|3|21||接續伊者是哈哥斯的孫、烏利亞的子米利末修理一段，對以利亞實厝的門，到以利亞實厝的盡頭。
NEH|3|22||接續伊者是踮佇平洋的人許個祭司修理伊。
NEH|3|23||接續伊者是便雅憫及哈述佇伊的厝的對面修理。接續伊者是亞難尼的孫、瑪西雅的子亞撒利雅佇伊的厝的附近修理。
NEH|3|24||接續伊者是希拿達的子賓內修理一段，對亞撒利雅的厝到越角，閣到城角。
NEH|3|25||烏賽的子巴拉佇越角的對面及王高的厝肨出來的守更樓，倚近護衛的院彼一段。接續伊者是巴錄的子毗大雅修理。（
NEH|3|26||尼提寧踮佇俄斐勒，到向東水門的對面及肨出來的守更樓。）
NEH|3|27||接續伊者是提哥亞人閣修理一段，佇彼個肨出來的大樓對面，到俄斐勒的牆。
NEH|3|28||佇馬的門的頂面，許個祭司逐個佇伊的厝的對面修理。
NEH|3|29||接續伊者是音麥的子撒督佇家己的厝的對面修理。接續伊者是顧守東門、示迦尼的子示瑪雅修理。
NEH|3|30||接續伊者是示利米雅的子哈拿尼雅及薩拉的第六子哈嫩閣修理一段。接續伊者是比利迦的子米書蘭佇伊的房間的對面修理。
NEH|3|31||接續伊者是金工瑪基雅修理到尼提寧及生理人的厝，佇哈米弗甲門的對面，到城角的樓。
NEH|3|32||金工及生理人修理對城角的樓到羊門。
NEH|4|1||參巴拉聽見阮起城牆就大受氣，大痛恨，恥笑猶大人，
NEH|4|2||佇伊的兄弟及撒瑪利亞的軍兵的面前講：「諸個軟弱的猶大啲做甚麼？欲設法互家己堅固嗎？欲獻祭嗎？欲一日成功嗎？欲對土堆中提出過火燒的石頭來閣起嗎？」
NEH|4|3||亞捫人多比雅徛佇伊的身邊，講：「怹所起的，若有一隻狐狸上去就欲踏倒怹的石牆。」
NEH|4|4||阮的上帝啊，求你聽，因為阮互人看輕。求你互怹的誹謗歸佇怹的頭殼，互怹佇受掠的地抵著搶劫。
NEH|4|5||莫得遮蓋怹的罪過，莫得互怹的罪惡對你的面前擦消，因為怹佇起造的人的面前激動你的受氣。
NEH|4|6||按呢，阮起城牆，城牆就攏連絡，高到一半，因為百姓有心啲做工。
NEH|4|7||參巴拉、多比雅、阿拉伯人、亞捫人、亞實突人聽見修理耶路撒冷城牆的工啲進行，補塞破隙的所在抵仔啲補塞，就真受氣。
NEH|4|8||大家相及計謀欲來攻擊耶路撒冷，互彼內面擾亂。
NEH|4|9||總是，阮祈禱咱的上帝，閣因為怹的緣故，就派人守望，日暝持防。
NEH|4|10||猶大人講：「瓦片坯猶久多，擔壓的人已經無力，所以咱bē會起城牆。」
NEH|4|11||咱的對敵閣曾講：「趁怹呣知無看見，咱入怹中間，刣死怹，互怹的做工攏息。」
NEH|4|12||許個倚近對敵徛起的猶大人十擺對逐所在來見阮，講：「恁的確著倒來阮遮。」
NEH|4|13||所以我互百姓各照怹的宗族、抬刀、標槍、抬弓者徛佇城牆後低的所在空的所在。
NEH|4|14||我觀察了，就起來給貴族、官長，及其餘的百姓講：「莫得驚怹！著記得主是大閣通驚的。著為著恁的兄弟、恁的子、恁的查某子、恁的某、恁的厝宅來交戰。」
NEH|4|15||對敵聽見阮已經知，閣上帝也破壞怹的計劃。阮就攏倒轉來到城牆遐，逐人做怹的工。
NEH|4|16||對彼霎了後，我的奴僕一半做工，一半抬槍、涫盾牌、抬弓、穿盔甲，官長攏徛佇猶大眾人的後面。
NEH|4|17||起城牆者，擔壓者，各擔怹的擔，一手做工一手抬軍器。
NEH|4|18||起造者逐個佩刀照按呢起造，歕哨角者佇我的身邊。
NEH|4|19||我給諸個貴族、官長，及其餘的百姓講：「此個工闊大，咱佇城牆頂分開相離不止遠；
NEH|4|20||恁無論佇叨落聽見哨角的聲，就著聚集來到阮遐。咱的上帝欲替咱交戰。」
NEH|4|21||阮按呢做工，怹的一半抬槍，對天昲光到星出現的時。
NEH|4|22||彼時，我閣給百姓講：「逐人及伊的奴僕著歇暝佇耶路撒冷的內面，通暝時保護阮，日時做工。」
NEH|4|23||按呢，我及我的兄弟我的奴僕，及隨我的護衛兵無一個褪衫，出去汲水者也逐個抬家私。
NEH|5|1||百姓及怹的某大聲哮，嫌怹的兄弟猶大人。
NEH|5|2||有人講：「阮及子查某子人額多，著去得著五穀通食來得著活」；
NEH|5|3||有的講：「為著飢荒，阮用阮的田園、葡萄園、厝宅，典人來得著五穀」；
NEH|5|4||有的講：「阮已經用田、及葡萄園，借銀納王的稅。
NEH|5|5||阮的肉體及阮的兄弟的肉體一樣；阮的子兒及怹的子兒一樣。今阮用阮的子查某子做人的奴僕女婢，阮的查某子有的已經做女婢；阮也無法得，因為阮的田園、葡萄園已經歸別人。」
NEH|5|6||我聽見怹的喉叫及怹的話，就真受氣。
NEH|5|7||我心內想，就大責備許個貴族及官長給怹講：「恁逐人對兄弟提利息！」對按呢我招集大會來誅怹。
NEH|5|8||我給怹講：「阮量阮的力來贖咱的兄弟猶大人，就是已經賣互異邦人的；恁竟然欲賣恁的兄弟嗎？抑是怹欲受賣互咱嗎？」怹靜靜，無話通應。
NEH|5|9||我閣講：「恁所做的呣好！因為咱的對敵就是異邦人的誹謗，恁豈呣著敬畏咱的上帝來行嗎？
NEH|5|10||我及我的兄弟，我的奴僕也用錢銀五穀借互百姓；今我勸恁咱大家著免利息。
NEH|5|11||今我勸恁今仔日將怹的田、葡萄園、橄欖園、厝宅，及恁所對怹抽的錢銀、五穀、酒、油，每百份的一份攏著還伊。」
NEH|5|12||怹講：「阮欲還，無閣對怹討，欲照你的話行。」我就叫祭司來，教怹咒誓，著照此個話行。
NEH|5|13||我也拂開我的衫仔帕，講：「見若無成此個話者，願上帝照按呢拂開伊離開伊的家及伊的職業，就是願伊照按呢拂到空空。」會眾攏講：「阿們！」閣謳咾耶和華。百姓就照此個話行。
NEH|5|14||對我受設立佇猶大地做怹的總督，就是對亞達設西王二十年到三十二年，共十二年的久，我及我的兄弟攏無食總督的俸祿。
NEH|5|15||總是我以前舊任的總督互百姓負擔真重，提百姓的五穀及酒，及銀四十舍客勒，連怹的奴僕也轄制百姓；獨獨我因為敬畏上帝無按呢行。
NEH|5|16||閣我專務起城牆，並無買田地；我的奴僕也攏聚集佇遐做工。
NEH|5|17||除去許個對四圍的外邦中來尋阮的人以外，有猶大人及官長一百五十人佇我的桌相及食。
NEH|5|18||逐日備辦一隻牛牨，六隻肥的綿羊，閣備辦幾若隻雞；每十日一擺，備辦多多逐樣的酒。雖然按呢，我也無提總督的俸祿，因為百姓服役真重。
NEH|5|19||我的上帝啊，求你記念我為著此個百姓所行一切的事，來賜福我。
NEH|6|1||參巴拉、多比雅、阿拉伯人基善及阮其餘的對敵聽見我城牆已經起好，其中無留一隙（彼時我卻未有安門扇），
NEH|6|2||參巴拉及基善就差人來見我，講：「請你來，咱佇阿羅平洋一個鄉社相會。」總是怹想欲害我。
NEH|6|3||我就差使者去見怹，講：「我今啲辦理大的工，bē會落去。豈可會離開伊落去見恁互此個工停止啊？」
NEH|6|4||怹按呢四擺差人來見我，我攏按呢應怹。
NEH|6|5||參巴拉第五擺就差伊的奴僕來見我，手提露封的批，
NEH|6|6||批內寫講：「外邦中有風聲，迦施慕也講，你及猶大人啲謀反，所以你起城牆，你欲做怹的王照諸個話；
NEH|6|7||你閣派先知佇耶路撒冷宣傳你的代誌講，佇猶大有王。今欲照諸個話奏王；所以請你來，咱相及議論。」
NEH|6|8||我就差人去見伊，講：「你所講此個事，一概無影，是你的心捏造的。」
NEH|6|9||因為怹攏愛互阮驚，意思講，怹的手欲酸軟，致到工做無成。上帝啊，求你堅固我的手。
NEH|6|10||後來我到米希大別的孫、第來雅的子示瑪雅的厝；彼時，伊關啲無出來。伊講：「咱著佇上帝的厝相會，佇殿裡關殿門；因為怹欲來刣你，就是佇暝時欲來刣你。」
NEH|6|11||我講：「親像我此號人豈通走嗎？親像我此號人豈通入殿來保全生命嗎？我呣入去！」
NEH|6|12||我看出知上帝無差伊，是伊家己講此個先知話來攻擊我，是多比雅及參巴拉賄賂伊。
NEH|6|13||賄賂的緣故，是欲互我驚，互我按呢行來犯罪，怹通報揚歹話來誹謗我。
NEH|6|14||我的上帝啊，多比雅、參巴拉、女先知羅亞底，及其餘許個先知攏是欲互我驚的，求你照怹的所行來記得怹。
NEH|6|15||以祿月二十五日，城牆已經起好，共五十二日。
NEH|6|16||阮一切的對敵聽見、四圍的外邦人攏驚，家己看是失敗；因為看見此個工做成是出佇咱的上帝。
NEH|6|17||當許個日，猶大的貴族沓沓寄批互多比雅，多比雅也用批互怹。
NEH|6|18||因為佇猶大有多多人及伊結盟；因為伊是亞拉的子，示迦尼的子婿，閣伊的子約哈難娶比利迦的子米書蘭的查某子做某。
NEH|6|19||怹常常佇我的面前講起伊的好所行，也將我的話傳互伊。多比雅閣常常寄批互我，欲互我驚。
NEH|7|1||城牆起好，我已經安門，顧門者、唱歌者，及利未人攏派定著。
NEH|7|2||我就派我的兄弟及管王宮的哈拿尼雅管理耶路撒冷；因為伊是忠信閣敬畏上帝，贏過別人。
NEH|7|3||我吩咐怹講：「聽候日頭高的時才開耶路撒冷的城門；人徛啲顧的時怹著關門你著閂伊；也著派耶路撒冷徛起的百姓顧守，逐個照怹的班列佇怹的厝對面的所在。」
NEH|7|4||城是闊大，總是其中百姓少，厝猶未起。
NEH|7|5||我的上帝感動我的心，招集貴族、官長，及百姓，照怹的世系來算伊。我尋著頭一擺上來的人的族譜，彼內面有記載：
NEH|7|6||前巴比倫王尼布甲尼撒掠到巴比倫的猶大省百姓中，有人對受掠到的所在倒來耶路撒冷及猶大，逐人倒去伊的城。
NEH|7|7||就是及所羅巴伯、耶書亞、尼希米、亞撒利雅，拉米、拿哈瑪尼、末底改、必珊、米斯毗列、比革瓦伊、尼宏、巴拿相及倒來的。
NEH|7|8||以色列百姓的人額記佇下底：巴錄的後裔二千一百七十二人；
NEH|7|9||示法提雅的後裔三百七十二人；
NEH|7|10||亞拉的後裔六百五十二人；
NEH|7|11||巴哈摩押的後裔、就是耶書亞及約押的後裔二千八百十八人；
NEH|7|12||以攔的後裔一千二百五十四人；
NEH|7|13||薩土的後裔八百四十五人；
NEH|7|14||薩改的後裔七百六十人；
NEH|7|15||賓內的後裔六百四十八人；
NEH|7|16||比拜的後裔六百二十八人；
NEH|7|17||押甲的後裔二千三百二十二人；
NEH|7|18||亞多尼干的後裔六百六十七人；
NEH|7|19||比革瓦伊的後裔二千連六十七人；
NEH|7|20||亞丁的後裔六百五十五人；
NEH|7|21||亞特的後裔，屬希西家的九十八人；
NEH|7|22||哈順的後裔三百二十八人；
NEH|7|23||比賽的後裔三百二四人；
NEH|7|24||哈拉的後裔一百十二人；
NEH|7|25||基遍人九十五個；
NEH|7|26||伯利恆人及尼陀法人共一百八十八人；
NEH|7|27||亞拿突人一百二十八個；
NEH|7|28||伯亞斯瑪弗人四十二個；
NEH|7|29||基列耶琳人、基非拉人、比錄人共七百四十三個；
NEH|7|30||拉瑪人及迦巴人共六百二十一個；
NEH|7|31||默瑪人一百二十二個；
NEH|7|32||伯特利人及艾的人共一百二十三個；
NEH|7|33||別個尼波的人五十二個；
NEH|7|34||別個以攔後裔一千二百五十四人；
NEH|7|35||哈琳的後裔三百二十個；
NEH|7|36||耶利哥人三百四十五個；
NEH|7|37||羅德人、哈第人、阿羅人共七百二十一個，
NEH|7|38||西拿人三千九百三十個。
NEH|7|39||祭司：耶書亞的家，耶大雅的後裔九百七十三人；
NEH|7|40||音麥的後裔一千連五十二人；
NEH|7|41||巴施戶珥的後裔一千二百四十七人；
NEH|7|42||哈琳的後裔一千連十七人。
NEH|7|43||利未人：何達威的後裔，屬耶書亞及甲篾的後裔七十四人。
NEH|7|44||唱歌者：亞薩的後裔一百四十八人。
NEH|7|45||顧門者：沙龍的後裔、亞特的後裔、達們的後裔、亞谷的後裔、哈底大的後裔、朔拜的後裔，共一百三十八人。
NEH|7|46||尼提寧：西哈的後裔、哈蘇巴的後裔、答巴俄的後裔、
NEH|7|47||基綠的後裔、西亞的後裔、巴頓的後裔、
NEH|7|48||利巴拿的後裔、哈迦巴的後裔、薩買的後裔、
NEH|7|49||哈難的後裔、吉德的後裔、迦哈的後裔、
NEH|7|50||利亞雅的後裔、利汛的後裔、尼哥大的後裔、
NEH|7|51||迦散的後裔、烏撒的後裔、巴西亞的後裔、
NEH|7|52||比賽的後裔、米烏寧的後裔、尼普心的後裔、
NEH|7|53||巴卜的後裔、哈古巴的後裔、哈忽的後裔、
NEH|7|54||巴洗律的後裔，米希大的後裔、哈沙的後裔、
NEH|7|55||巴柯的後裔、西西拉的後裔、答瑪的後裔、
NEH|7|56||尼細亞的後裔、哈提法的後裔。
NEH|7|57||所羅門的奴僕的後裔，瑣太的後裔、瑣斐列的後裔、比路大的後裔、
NEH|7|58||雅拉的後裔、達昆的後裔、吉德的後裔、
NEH|7|59||示法提雅的後裔、哈替的後裔、玻黑列哈斯巴音的後裔、亞們的後裔。
NEH|7|60||尼提寧及所羅門奴僕的後裔共三百九十二人。
NEH|7|61||對特米拉、特哈薩、基綠、亞頓、音麥上來的，bē會證明怹的宗族世系真正是以色列人抑呣是；
NEH|7|62||怹是第萊雅的後裔、多比雅的後裔、尼哥大的後裔，共六百四十二人。
NEH|7|63||祭司中，有哈巴雅的後裔、哈哥斯的後裔、巴西萊的後裔；巴西萊娶基列人巴西萊的查某子做某，所以用怹的名來稱伊。
NEH|7|64||諸個家佇怹的族譜中尋怹的世系，也尋無，所以算做無清氣，呣准怹當祭司的職。
NEH|7|65||總督給怹講：「呣通食至聖的物，聽候有烏陵及土明的祭司起來。」
NEH|7|66||會眾共有四萬二千三百六十人。
NEH|7|67||以外，猶有怹的奴僕女婢七千三百三十七人，男女唱歌者有二百四十五人。
NEH|7|68||怹的馬七百三十六隻，怹的騾二百四十五隻，
NEH|7|69||駱駝四百三十五隻，驢六千七百二十隻。
NEH|7|70||有族長幾若人為著工程來獻。總督獻佇庫房的金一千達利克，碗五十塊，祭司的禮服五百三十領。
NEH|7|71||閣有族長獻入工程的府庫金二萬達利克，銀二千二百彌拿。
NEH|7|72||其餘的百姓所獻的金二萬達利克，銀二千彌拿，祭司的禮服六十七領。
NEH|7|73||對按呢祭司、利未人、顧門者、唱歌者、百姓中一部分的人、尼提寧，及以色列眾人，逐個徛起佇怹的城。
NEH|8|1||到第七月，以色列人已經徛起怹許個城。彼時，百姓親像一人攏聚集佇水門前寬闊的所在，請經學士以斯拉帶摩西律法的冊來就是耶和華所曾命令以色列的。
NEH|8|2||七月初一日，祭司以斯拉帶律法到公會前，或男或女，以及見若聽了會曉得者的面前。
NEH|8|3||佇水門前寬闊的所在，對天光到日晝，佇眾男女、及許個會明白者的面前讀伊。百姓俯耳孔聽律法的冊。
NEH|8|4||經學士以斯拉徛佇怹為著此個事所備辦的柴台頂。佇伊的身邊有瑪他提雅、示瑪、亞奈雅、烏利亞、希勒家，及瑪西雅徛佇伊的正旁；毗大雅、米沙利、瑪基雅、哈順、哈拔大拿、撒迦利亞，及米書蘭徛佇伊的倒旁。
NEH|8|5||以斯拉徛佇眾百姓的頂面，佇眾百姓的目睭前掀開此本冊。伊一下掀開，眾百姓就攏起來徛。
NEH|8|6||以斯拉謳咾耶和華至大的上帝；眾百姓攏抬起手應講：「阿們！阿們！」就俯頭，面向地，敬拜耶和華。
NEH|8|7||耶書亞、巴尼、示利比、雅憫、亞谷、沙比太、荷第雅、瑪西雅、基利他、亞撒利雅、約撒拔、哈難、毗萊雅，及利未人互百姓明白律法；百姓攏徛佇伊的所在。
NEH|8|8||怹讀上帝律法的冊到明白，閣開拆彼個意思，互百姓明白所讀的。
NEH|8|9||總督尼希米及做祭司的經學士以斯拉，及教示百姓的利未人，對眾百姓講：「今仔日是耶和華──恁上帝的聖日，呣通悲哀啼哭。」因為眾百姓聽見律法的話攏啼哭；
NEH|8|10||伊閣給怹講：「去啊，恁去食肥的物，飲甜的味，無備辦物的人著分互伊，因為今仔日是咱的主的聖日。恁呣通憂悶，因為對耶和華得著的歡喜是恁的能力。」
NEH|8|11||對按呢利未人安慰眾百姓，講：「著靜靜，因為今仔日是聖日；呣通憂悶。」
NEH|8|12||眾百姓就去飲食，也分物互人，大歡喜，因為怹明白所傳互怹的話。
NEH|8|13||隔日，眾百姓的族長、祭司、及利未人攏聚集到經學士，以斯拉遐，欲致意聽律法的話。
NEH|8|14||怹看著律法中有記載，耶和華託摩西命令以色列人著佇七月的節期踮佇草寮，
NEH|8|15||閣著佇逐個城及耶路撒冷宣傳報告講：「恁著出去山裡，取橄欖樹枝、野橄欖樹枝、岡拈樹枝、棗樹枝，艷樹的樹枝，來搭草寮照所記載的。」
NEH|8|16||百姓就出去，帶樹枝來，逐人佇家己的厝頂佇院內，佇上帝殿的院內，佇水門寬闊的所在，佇以法蓮門寬闊的所在搭草寮。
NEH|8|17||許個受掠去閣倒來的會眾就搭草寮，坐佇草寮裡。因為對嫩的子約書亞的時到此日，以色列人呣曾按呢行。對按呢怹大大歡喜。
NEH|8|18||對頭一日到路尾日，以斯拉逐日讀上帝的律法。眾人守節七日，到第八日有嚴肅會照定著的例。
NEH|9|1||此月二四日，以色列人聚集禁食，穿麻衫，摻火灰。
NEH|9|2||以色列的後裔就及一切外邦人隔開，徛啲認家己的罪惡及怹列祖的罪過。
NEH|9|3||怹徛佇怹的所在，用彼日的時間四份一讀耶和華──怹的上帝律法的冊，閣用時間的四份一認罪，敬拜耶和華──怹的上帝。
NEH|9|4||耶書亞、巴尼、甲篾、示巴尼、布尼、示利比、巴尼、基拿尼徛佇利未人的台頂，大聲求叫耶和華──怹的上帝。
NEH|9|5||利未人耶書亞、甲篾、巴尼、哈沙尼、示利比、荷第雅、示巴尼、毗他希雅講：「恁著徛起來謳咾耶和華──恁的上帝，對永遠到永遠。耶和華啊，你榮光的名是應該謳咾的！pôaⁿ過一切的稱呼謳咾。」
NEH|9|6||「你，獨獨你是耶和華！你創造天及諸個天的天，及天頂的萬軍，地及地上的萬物，海及海中的萬物，這一切攏是你所保存的。天軍也敬拜你。
NEH|9|7||耶和華啊，你是上帝，曾揀選亞伯蘭，導伊出迦勒底的吾珥，賞賜伊名叫亞伯拉罕。
NEH|9|8||你看伊的心盡忠佇你的面前，就及伊立約，應允將迦南人、赫人、亞摩利人、比利洗人、耶布斯人、革迦撒人的地互伊的後裔、閣有應驗你的話，因為你是公義者。
NEH|9|9||「你曾看見阮的列祖佇埃及所受的困苦，聽怹佇紅海邊的哀求，
NEH|9|10||就行神蹟奇事責罰法老及伊的眾人臣，以及伊國內的眾百姓。因為你知怹驕傲款待阮的列祖，你就為家己得著名聲，親像今仔日一樣。
NEH|9|11||你佇怹的面前分開海，互怹對海中行乾地過去，追趇怹者你㧒怹佇深海，親像㧒石頭佇大水中；
NEH|9|12||又閣日時你用雲柱導怹，暝時你用火柱照光怹所行的路。
NEH|9|13||你也降臨佇西奈山，對天裡及怹講話，賞賜怹正直的法度、真實的法度、好的律例及誡命，
NEH|9|14||閣互怹知你安息的聖日，也託你的奴僕摩西用誡命、律例、法度、命令怹。
NEH|9|15||為著怹枵就對天賞賜米糧，為著怹嘴乾就對石磐出水，閣命令怹去承接你所咒誓欲互怹的地。
NEH|9|16||「總是怹及阮的列祖行代誌驕傲，硬怹的頷頸無聽趁你的誡命；
NEH|9|17||呣肯順趁，也無記念你佇怹中間所行的奇事，竟然硬怹的頷頸，佇悖逆中，家己設立首領，欲越倒去怹做奴才的地。總是你是歡喜赦免人，有恩典，憐憫，無快快受氣，有滿滿慈愛的上帝，也無放拺怹。
NEH|9|18||怹雖然鑄一隻牛仔，閣講『這是你的上帝曾導你出埃及者』，按呢大大激動受氣；
NEH|9|19||你猶久大施憐憫，無放拺怹佇曠野。日時，雲柱無離開怹，導怹行路；暝時，火柱也無離開怹，照光怹及怹所著行的路。
NEH|9|20||你也賞賜你好的神來教示怹；你的嗎哪猶原互怹食無息，為著怹嘴乾賞賜怹水。
NEH|9|21||佇曠野四十年，你養飼怹，怹就無欠缺一項：怹的衫無破，怹的腳無肨泡。
NEH|9|22||你將列邦及許個百姓互怹，分派怹佇逐角頭，怹就得著西宏的地、希實本王的地，及巴珊王噩的地。
NEH|9|23||你加添怹的子孫親像天星的多，導怹到彼個地就是你給怹的列祖講怹欲入去承接的。
NEH|9|24||按呢，怹的子孫入去承接彼個地，你佇怹的面前制壓彼所在徛起的百姓，就是迦南人；將怹及怹的君王，及彼所在的百姓，攏交佇怹的手，互怹出在意思來款待怹。
NEH|9|25||怹取堅固的城、肥的土地、得著充滿逐樣好物的厝宅、開便便的水井、葡萄園、橄欖園，果子樹多多。怹得著食飽，身體肥，因為你的大恩，心內快樂。
NEH|9|26||「總是，怹呣順趁，竟然悖逆你，將你的律法㧒佇尻脊後，你的先知勸戒怹欲互怹歸向你，怹就刣死怹，大大激動受氣。
NEH|9|27||所以你交怹佇對敵的手，受怹的苦楚。怹抵著苦難的時哀求你，你就對天俯落聽，照你的大憐憫互怹有拯救的人，救怹脫離對敵的手。
NEH|9|28||總是怹得著平安了後，閣佇你的面前行歹，所以你放拺怹佇對敵的手，互對敵管轄怹。怹越倒轉哀求你的時，你猶原對天俯落聽，沓沓照你的憐憫拯救怹，
NEH|9|29||閣勸戒怹，愛欲引導怹歸向你的律法。總是怹行代誌驕傲，呣聽趁你的誡命，干犯你許個法度（人若行伊欲對伊得著活的），越轉肩頭，硬頷頸，呣肯聽趁。
NEH|9|30||總是你多多年寬容怹，閣用你的神託你許個先知來對怹做干證，怹猶原呣聽趁，所以你將怹交佇列國的百姓的手。
NEH|9|31||總是你對你的大憐憫，無一盡滅怹，也無放拺怹；因為你是有恩典，有憐憫的上帝。
NEH|9|32||「今阮的上帝啊，你是至大、有權能、通驚畏、守約，施慈愛的上帝。阮的君王、首領、祭司、先知、列祖，及你的眾百姓，對亞述列王的時到今仔日所抵著一切的苦難，求你莫得掠做小可。
NEH|9|33||總是見若阮所抵著的，你是公義；因為你所行的是真實，阮所行的是歹。
NEH|9|34||阮的君王、首領、祭司、列祖、攏無遵守你的律法，呣聽趁你的誡命及你的干證就是你對怹所干證的話。
NEH|9|35||怹佇怹的本國，佇你賞賜怹大福氣及你佇怹面前所賞賜闊大肥媠的地無服事你，也無越轉離開怹的歹所行。
NEH|9|36||阮今仔日做奴僕；你所賞賜阮列祖的地，通食伊的果子以及好的物，看啊，阮佇此個地做奴僕！
NEH|9|37||此個地出多多物歸佇列王，就是你因為阮的罪你所設立來管轄阮的。怹出在意思管轄阮的身軀及阮的精牲，阮抵著大患難。」
NEH|9|38||因為這一切的事，阮立確實的約，寫明伊。阮的首領、利未人，及祭司攏蓋印。
NEH|10|1||蓋印的：是哈迦利亞的子──總督尼希米，及西底家；
NEH|10|2||西萊雅、亞撒利雅、耶利米、
NEH|10|3||巴施戶珥、亞瑪利雅、瑪基雅、
NEH|10|4||哈突、示巴尼、瑪鹿、
NEH|10|5||哈琳、米利末、俄巴底亞、
NEH|10|6||但以理、近頓、巴錄、
NEH|10|7||米書蘭、亞比雅、米雅民、
NEH|10|8||瑪西亞、璧該、示瑪雅，頂面諸個是祭司；
NEH|10|9||閣有利未人，就是亞散尼的子耶書亞、希拿達的子賓內、甲篾
NEH|10|10||；猶有怹的兄弟示巴尼、荷第雅、基利他、毗萊雅、哈難、
NEH|10|11||米迦、利合、哈沙比雅、
NEH|10|12||撒刻、示利比、示巴尼、
NEH|10|13||荷第雅、巴尼、比尼努；
NEH|10|14||閣有百姓的頭人，就是巴錄、巴哈摩押、以攔、薩土、巴尼、
NEH|10|15||布尼、押甲、比拜、
NEH|10|16||亞多尼雅、比革瓦伊、亞丁、
NEH|10|17||亞特、希西家、押朔、
NEH|10|18||荷第雅、哈順、比賽、
NEH|10|19||哈拉、亞拿突、尼拜、
NEH|10|20||抹比押、米書蘭、希悉、
NEH|10|21||米示薩別、撒督、押杜亞、
NEH|10|22||毗拉提、哈難、亞奈雅、
NEH|10|23||何細亞、哈拿尼雅、哈述、
NEH|10|24||哈羅黑、毗利哈、朔百、
NEH|10|25||利宏、哈沙拿、瑪西雅、
NEH|10|26||亞希雅、哈難、亞難、
NEH|10|27||瑪鹿、哈琳、巴拿。
NEH|10|28||其餘的百姓、祭司、利未人、顧門者、唱歌者、尼提寧，以及一切及列邦的百姓隔開來歸服上帝的律法的，及怹的某、怹的子、怹的查某子，見會曉得會明白者，
NEH|10|29||攏結聯怹的兄弟怹的貴族，咒詛咒誓，欲遵趁上帝的律法就是上帝的奴僕摩西所傳授者，執守遵趁耶和華──咱的主一切誡命、法度、律例；
NEH|10|30||也無欲將阮的查某子配互此所在的百姓，也無欲為阮的子導怹的查某子。
NEH|10|31||此所在的百姓若佇安息日，帶貨物，抑是五穀來賣，阮佇安息日抑是聖日，阮無欲給怹買。到第七年無欲種作，見若欠阮的無欲給伊討。
NEH|10|32||阮閣為家己定著例，逐年逐人著納舍客勒的三份一，做阮的上帝殿的路用，
NEH|10|33||就是為著排列的餅，及常常獻的素祭，及常常獻的燒祭，及安息日、月的初一，及節期所獻的及聖的物，以及贖罪的祭，就是為以色列人贖罪的，以及阮上帝殿內一切的路用。
NEH|10|34||阮諸個祭司、利未人，及百姓拈鬮，照阮的宗族佇逐年定著的時帶獻祭的柴到阮上帝的殿，燒佇耶和華──阮上帝的壇，照律法所記載的。
NEH|10|35||閣逐年將阮地上起頭熟的土產及逐號樹起頭熟的果子帶到耶和華的殿。
NEH|10|36||閣照律法所記載，將阮的子及精牲起頭生的，以及牛群羊群起頭生的帶到阮上帝的殿，到阮上帝的殿內啲服事的祭司；
NEH|10|37||也將阮起頭出的麥粉以及阮的舉祭的禮物、及逐樣樹的果子、新酒及油帶互祭司，收入佇阮上帝的殿的庫房，將阮地上所收成的十份一互利未人，因為利未人佇阮一切出土產的城得著十份一。
NEH|10|38||利未人取十份一的時，亞倫的子孫中的祭司，著有一個及利未人佇啲。利未人也著將十份一的十份一，帶到阮上帝的殿，到房間，收入府庫。
NEH|10|39||因為以色列人及利未人著用怹舉祭的五穀、新酒、及油，帶到收囥聖所的器具的房間，就是擔當職的祭司、顧門者、唱歌者、所踮的房間。按呢，阮就無欲放拺阮上帝的殿。
NEH|11|1||百姓許個首領踮佇耶路撒冷。其餘的百姓拈鬮，每十人中互一人來踮佇聖城耶路撒冷，彼九個踮佇別個城。
NEH|11|2||見若家己甘願來踮佇耶路撒冷者，百姓攏給怹祝福。
NEH|11|3||以色列人、祭司、利未人、尼提寧，及所羅門奴僕的後裔攏踮佇猶大許個城，逐個踮佇怹的業。怹的城本省的頭人，踮佇耶路撒冷的記佇下面：
NEH|11|4||猶大的子孫及便雅憫的子孫有的踮佇耶路撒冷。屬猶大的子孫法勒斯的後裔、烏西雅的子亞他雅。烏西雅是撒迦利雅的子；撒迦利雅是亞瑪利雅的子；亞瑪利雅是示法提雅的子；示法提雅是瑪勒列的子。
NEH|11|5||閣有巴錄的子瑪西雅。巴錄是谷何西的子；谷何西是哈賽雅的子；哈賽雅是亞大雅的子；亞大雅是約雅立的子；約雅立是撒迦利雅的子；撒迦利雅是示羅尼的子。
NEH|11|6||法勒斯的子孫踮佇耶路撒冷的，共有四百六十八個勇士。
NEH|11|7||屬便雅憫子孫的有米書蘭的子撒路。米書蘭是約葉的子；約葉是毗大雅的子；毗大雅是哥賴雅的子；哥賴雅是瑪西雅的子；瑪西雅是以鐵的子；以鐵是耶篩亞的子。
NEH|11|8||伊的隨後有迦拜、撒來，共九百二十八人。
NEH|11|9||細基利的子約珥是怹的官長。哈西努亞的子猶大做彼個城的副官。
NEH|11|10||屬祭司的有約雅立的子耶大雅、雅斤；
NEH|11|11||猶有管理上帝的殿的西萊雅。西萊雅是希勒家的子；希勒家是米書蘭的子；米書蘭是撒督的子；撒督是米拉約的子；米拉約是亞希突的子。
NEH|11|12||猶有怹的兄弟佇殿內擔當職的，共八百二十二人；閣有耶羅罕的子亞大雅。耶羅罕是毗拉利的子；毗拉利是暗洗的子；暗洗是撒迦利亞的子。撒迦利亞是巴施戶珥的子；巴施戶珥是瑪基雅的子。
NEH|11|13||猶有伊的兄弟做族長的，二百四十二人；閣有亞薩列的子亞瑪帥。亞薩列是亞哈賽的子；亞哈賽是米實利末的子；米實利末是音麥的子。
NEH|11|14||猶有怹的兄弟、大權能的勇士，共一百二十八人。哈基多琳的子撒巴第業是怹的官長。
NEH|11|15||利未人中有哈述的子示瑪雅。哈述是押利甘的子；押利甘是哈沙比雅的子；哈沙比雅是布尼的子。
NEH|11|16||閣有利未人的頭人沙比太及約撒拔管理上帝殿的外事。
NEH|11|17||佇祈禱感謝導頭是米迦的子瑪大尼。米迦是撒底的子；撒底是亞薩的子；閣有瑪他尼兄弟；閣有八布迦佇伊的兄弟中做第二個。猶有沙某亞的子押大。沙某亞是加拉的子；加拉是耶杜頓的子。
NEH|11|18||佇聖城中的利未人共二百八十四人。
NEH|11|19||顧門者亞谷及達們，及怹的兄弟啲守門者，共一百七十二人。
NEH|11|20||基餘的以色列人、祭司、利未人踮佇猶大逐個城，逐人佇怹的業的地。
NEH|11|21||總是尼提寧踮佇俄斐勒；西哈及基斯帕做尼提寧的頭。
NEH|11|22||米迦的元孫、瑪大尼的曾孫、哈沙比的孫、巴尼的子烏西，佇耶路撒冷管利未人。伊是唱歌者亞薩的子孫，管理上帝殿的事務。
NEH|11|23||因為王為著怹來出命令，逐日有定著的份額供給許個唱歌的人。
NEH|11|24||猶大的子謝拉的子孫、米示薩別的子毗他希雅佇王的部下辦理猶大百姓一切的事。
NEH|11|25||論到許個鄉社及怹的田地，有猶大人踮佇基列亞巴及伊的鄉社；底本及伊的鄉社；葉甲薛及伊的鄉社；
NEH|11|26||閣佇耶書亞、摩拉大、伯帕列、
NEH|11|27||哈薩書亞，別是巴及伊的鄉社；
NEH|11|28||閣佇洗革拉、米哥拿，及伊的鄉社；
NEH|11|29||閣佇音臨門、瑣拉、耶末、
NEH|11|30||撒羅亞、亞杜蘭，及怹的鄉社；拉吉及伊的田地；亞西加及伊的鄉社。怹所踮的地方是對別是巴到欣嫩的山谷。
NEH|11|31||便雅憫人對迦巴去，踮佇密抹、亞雅、伯特利及伊的鄉社。
NEH|11|32||亞拿突、羅伯、亞難雅、
NEH|11|33||夏瑣、拉瑪、基他音、
NEH|11|34||哈疊、洗編、尼八拉、
NEH|11|35||羅德、阿羅、工匠的山谷。
NEH|11|36||利未人的中間有幾若班踮佇猶大的今歸佇便雅憫。
NEH|12|1||及撒拉鐵的子所羅巴伯及耶書亞同上來的祭司及利未人記佇下底：西萊雅、耶利米、以斯拉、
NEH|12|2||亞瑪利雅、瑪鹿、哈突、
NEH|12|3||示迦尼、利宏、米利末、
NEH|12|4||易多、近頓、亞比雅、
NEH|12|5||米雅民、瑪底雅、璧迦、
NEH|12|6||示瑪雅、約雅立、耶大雅、
NEH|12|7||撒路、亞木、希勒家、耶大雅。諸個人佇耶書亞的時做祭司及怹兄弟的頭。
NEH|12|8||利未人耶書亞、賓內、甲篾、示利比、猶大、瑪他尼。此個瑪他尼及伊的兄弟管理謳咾感謝的事。
NEH|12|9||怹的兄弟八布迦及烏尼照怹的班列及怹相對。
NEH|12|10||耶書亞生約雅金；約雅金生以利亞實；以利亞實生耶何耶大；
NEH|12|11||耶何耶大生約拿單；約拿單生押杜亞。
NEH|12|12||佇約雅金的時，祭司做族長的西萊雅族有米拉雅；耶利米族有哈拿尼雅；
NEH|12|13||以斯拉族有米書蘭；亞瑪利雅族有約哈難；
NEH|12|14||米利古族有約拿單；示巴尼族有約瑟；
NEH|12|15||哈琳族有押拿；米拉約族有希勒愷；
NEH|12|16||易多族有撒迦利亞；近頓族有米書蘭；
NEH|12|17||亞比雅族有細基利；米拿民族；摩亞底族有毗勒太；
NEH|12|18||璧迦族有沙某亞；示瑪雅族有約拿單；
NEH|12|19||約雅立族有瑪特乃；耶大雅族有烏西；
NEH|12|20||撒來族有加萊；亞木族有希伯；
NEH|12|21||希勒家族有哈沙比雅；耶大雅族有拿坦業。
NEH|12|22||論到利未人，當以利亞實、耶何耶大、約哈難、押杜亞的時，怹的族長攏有記名，祭司也是按呢，直到波斯王大利烏的時。
NEH|12|23||利未人做族長者記佇歷代的冊，到以利亞實的子約哈蘭的時。
NEH|12|24||利未人族長哈沙比雅、示利比、甲篾的子耶書亞，及怹的兄弟相對，一班一班相向啲謳咾感謝，照上帝的奴僕大衛所命令的。
NEH|12|25||瑪他尼、八布迦、俄巴底亞、米書蘭、達們、亞谷是顧門者，就是顧守城門的庫房。
NEH|12|26||諸個攏是佇約撒達的孫、耶書亞的子約雅金的時及總督尼希米，及祭司經學士以斯拉的時。
NEH|12|27||當耶路撒冷城牆奉獻的時，怹去利未人所踮的所在尋怹欲帶怹到耶路撒冷，欲用歡喜、感謝、唱歌、敲鈸、彈瑟、彈琴，行奉獻的禮。
NEH|12|28||唱歌者對耶路撒冷四圍的平洋及對尼陀法的鄉社來聚集，
NEH|12|29||閣對伯吉甲，也對迦巴及押瑪弗的田來，因為唱歌者佇耶路撒冷四圍為家己建立鄉社。
NEH|12|30||祭司、利未人清氣家己，也清氣百姓，以及城門城牆。
NEH|12|31||我導猶大許個首領上城牆頂，分謳咾感謝者做二大隊：一隊佇城頂對正旁向糞埽門去，
NEH|12|32||隨佇怹的後面的有何沙雅及猶大首領的一半，
NEH|12|33||閣有亞撒利雅、以斯拉、米書蘭、
NEH|12|34||猶大、便雅憫、示瑪雅、耶利米。
NEH|12|35||閣有祭司的子幾若人抬號頭的，約拿單的子撒迦利亞。約拿單是示瑪雅的子；示瑪雅是瑪他尼的子；瑪他尼是米該亞的子；米該亞是撒刻的子；撒刻是亞薩的子；
NEH|12|36||及伊的兄弟示瑪雅、亞撒利、米拉萊、基拉萊、瑪艾、拿坦業、猶大、哈拿尼，攏提上帝的奴僕大衛的樂器，經學士以斯拉做怹的頭前。
NEH|12|37||怹佇水泉門的對面，對大衛城的崎仔層上去，就是上城牆的所在，是大衛王宮的頂面，向東去到水門。
NEH|12|38||第二隊謳咾感謝的人欲行去及彼一隊相抵著。我及百姓的一半跟隨怹，佇城牆頂經過火爐的樓，到寬闊的城牆；
NEH|12|39||閣過以法蓮的門、舊的門、魚的門、哈楠業的樓、哈米亞的樓，到羊門，就停腳徛佇護衛的門。
NEH|12|40||對按呢，此二隊謳咾感謝的人，徛佇上帝的殿，連我及官長的一半也佇遐徛。
NEH|12|41||猶有祭司以利亞金、瑪西雅、米拿民、米該雅、以利約乃、撒迦利亞、哈楠尼亞攏抬號頭；
NEH|12|42||閣有瑪西雅、示瑪雅、以利亞撒、烏西、約哈難、瑪基雅、以攔、及以謝。唱歌的及怹的頭人伊斯拉希雅攏大聲唱。
NEH|12|43||彼日，眾人獻大祭祀閣歡喜；因為上帝互怹大歡喜快樂，婦仁人及囝仔也攏歡喜，致到耶路撒冷歡喜的聲聽到遠遠。
NEH|12|44||當彼日，派人管理庫房，為著貨財、舉祭的物、起頭熟的及所取的十份一，對逐個城的田畝，照律法所定著收來供給祭司及利未人的份額，攏囥佇彼內面。猶大人因為祭司及利未人擔當職，就歡喜。
NEH|12|45||怹守怹的上帝所交代的，也守所交代怹清氣的例。唱歌者、顧門者，也按呢做照大衛及伊的子所羅門的命令。
NEH|12|46||因為早佇大衛及亞薩的日，有樂工管理唱歌者，以及謳咾感謝上帝的詩歌。
NEH|12|47||當所羅巴伯的日及尼希米的日，以色列眾人將逐日應該的份額，供給唱歌者、顧門者，也分別物做聖來供給利未人；利未人也分別物做聖來供給亞倫的子孫。
NEH|13|1||彼日，人讀摩西的冊互百姓聽，抵著冊內有記講，亞捫人及摩押人永遠bē得通入上帝的會；
NEH|13|2||因為怹無用食物及水來迎接以色列人，反轉請巴蘭來咒詛怹，總是阮的上帝互彼個咒詛變做祝福。
NEH|13|3||怹聽見律法了後，就對以色列中分開許個雜族的人。
NEH|13|4||此個代誌以前，管理阮上帝殿內的房間的祭司以利亞實及多比雅結盟，
NEH|13|5||就為著伊備辦一間大間房，前佇彼間收囥素祭，乳香、器具，及照例供給利未人、唱歌者、顧門者、五穀、新酒，及油的十份一，及歸互祭司舉祭的物。
NEH|13|6||當彼時我無佇耶路撒冷；因為巴比倫王亞達設西三十二年，我越去王遐。過幾若日，我對王告假。
NEH|13|7||我到耶路撒冷就知以利亞實為多比雅所行的歹代佇上帝殿的院內為伊備辦一間房。
NEH|13|8||我就真迫腹，將多比雅一切的家器攏對房內㧒出去，
NEH|13|9||我出命令人就清氣許個房間，然後我將上帝殿內的器具及素祭、乳香閣搬入來。
NEH|13|10||我也知利未人所應該得著的份額無互怹，致到擔當職的利未人及唱歌者逐個倒去怹的田園。
NEH|13|11||我就出力責備許個官長給怹講：「上帝的殿啥事放荒廢啊？」我就聚集利未人，復倒怹的原任。
NEH|13|12||對按呢猶大的眾人將五穀、新酒，及油的十份一帶入庫房。
NEH|13|13||我設立祭司示利米雅、經學士撒督，及利未人毗大雅做庫房的官管理庫房；副官是哈難。哈難是撒刻的子；撒刻是瑪他尼的子。因為看此幾人是盡忠，怹的職份是分發物互怹的兄弟。
NEH|13|14||我的上帝啊，求你因為此個事著紀念我，莫得擦消我為著上帝的殿及其中許個典禮所行的好事。
NEH|13|15||當許個日，我佇猶大看見人佇安息日踏酒窟，搬稻稛閣互驢載，閣用酒、葡萄、無花果，及逐樣的擔佇安息日擔入耶路撒冷，我就佇怹賣食物彼日責備怹。
NEH|13|16||閣有推羅人踮佇彼中間；帶魚及逐樣的貨物，佇安息日賣互猶大人佇耶路撒冷。
NEH|13|17||我就出力責備猶大許個貴族給怹講：「恁行此號歹干犯安息日是啥事啊？
NEH|13|18||前恁的列祖豈無按呢行，咱的上帝豈無將此個一切的災禍臨到咱及此個城嗎？今恁猶久犯著安息日，互受氣臨到以色列益發傷重！」
NEH|13|19||佇安息日前，耶路撒冷城門黃昏的時，我就命令人關門，閣命令安息日未過身呣通開。我派我幾若個奴僕管理城門，免得有人佇安息日擔甚麼擔入來。
NEH|13|20||對按呢生理人及販賣逐項貨物的，一二擺歇暝佇耶路撒冷的城外。
NEH|13|21||我就責備怹講：「恁啥事歇暝佇城門口啊？若閣按呢，我欲下手掠恁。」對此霎以後，怹佇安息日無閣來。
NEH|13|22||我命令利未人清氣家己，來顧守城門，互安息日做聖。我的上帝啊，求你因為此個事來紀念我，照你的大慈悲來疼惜我。
NEH|13|23||當許個日，我也看見猶大人娶亞實突、亞捫、摩押的查某子做某。
NEH|13|24||怹的子兒講話，一半講亞實突的話，bē曉講猶大的話，所講的就是照逐族的腔。
NEH|13|25||我就大大責備怹，罵怹，拍怹幾若人，掇怹的頭毛，教怹指上帝來咒誓，講恁呣通用家己的查某子嫁互怹的子，也呣通為恁的子，恁本身娶怹的查某子。
NEH|13|26||「以色列王所羅門豈呣是佇此號事犯罪嗎？佇多多國的中間無一個王親像伊，閣得著伊的上帝疼伊，上帝設立伊做以色列全國的王；總是外邦的查某子尚且互伊犯罪。
NEH|13|27||按呢，阮豈聽恁行此號大歹，娶外邦的女子干犯咱的上帝嗎？」
NEH|13|28||祭司頭以利亞實的孫、耶何耶大的子，有一個是和倫人參巴拉的子婿，我就趕伊離開我。
NEH|13|29||我的上帝啊，求你記得怹；因為怹拍垃墋祭司的職，背祭司利未人的約。
NEH|13|30||按呢，我給怹除去一切外邦人的款，閣設立祭司及利未人的班，各盡怹的職。
NEH|13|31||料理定著期燒祭的柴以及起頭熟的土產。我的上帝啊，求你紀念我，賞賜我福氣。
EST|1|1||當亞哈隨魯的時，此個亞哈隨魯管轄一百二十七省，對印度到古實。
EST|1|2||當許個日，亞哈隨魯王佇書珊王宮坐伊的國位；
EST|1|3||坐位第三年，為著伊一切的首領人臣辦桌，波斯、瑪代有權勢的，各省的貴族及首領，佇伊的面前。
EST|1|4||彼時顯出伊榮光的國的富有及家己好的威嚴的尊貴歷過多多日，就是一百八十日。
EST|1|5||諸個日已經滿，王閣為著踮佇書珊宮大細的百姓辦桌七日久，佇王宮園的院。
EST|1|6||有白、有青、有藍的布簾，用幼苧，及紫色的索縛銀環佇大理石的柱；有金銀的床排佇紅、白、黃、黑大理石所舖的地。
EST|1|7||用金的器具互人飲，器具一個一款。王的酒真多，照王的富足。
EST|1|8||飲酒有定著的例，呣准勉強人，因為王命令宮內一切的臣僕，互人各照伊的意思。
EST|1|9||王后瓦實提佇亞哈隨魯王的宮內也為著婦女辦桌。
EST|1|10||到第七日，王為著酒，心得解，就命令米戶幔、比斯他、哈波拿、比革他、亞拔他、西達、甲迦，就是常常跟隨佇亞哈隨魯王面前彼七個太監，
EST|1|11||帶王后瓦實提戴王后的冕旒到王的面前，互許個百姓人臣看伊的媠，因為伊的面貌真好看。
EST|1|12||總是王后瓦實提呣肯來呣趁太監所傳王的命令，所以王真受氣，心內親像火𤏸。
EST|1|13||王就問許個識時事、有智慧的人，因為王有定著的例，欲辦代誌著代先問知律例，明白法度的人。
EST|1|14||彼時佇王的左右常常見王的面、佇國內坐高位者，有波斯及瑪代七個大臣，就是甲示拿、示達、押瑪他、他施斯、米力、瑪西拿、米某干。
EST|1|15||王問怹講：「王后瓦實提無遵趁太監所傳亞哈隨魯王的命令，今照例咱著怎樣辦伊啊？」
EST|1|16||米某干佇王及許個大臣的面前應講：「王后瓦實提所做的，呣若關礙王，也是關礙亞哈隨魯王佇逐省所有的大臣及眾百姓；
EST|1|17||因為王后所做的事欲傳到眾婦女，欲講：『亞哈隨魯王召王后瓦實提到王的面前，總是伊呣來』，按呢怹會藐視怹的丈夫。
EST|1|18||今仔日波斯及瑪代的眾婦人聽見王后所做的事，欲對王的大臣按呢講；對按呢欲生起多多藐視及受氣。
EST|1|19||王若掠做好，就出諭旨寫佇波斯及瑪代的律例中，互伊bē改換得，呣准瓦實提閣到亞哈隨魯王的面前，王也著將王后的位賞賜比伊卡好的人。
EST|1|20||王所降的諭旨遍傳佇伊的國（伊的國闊大），就婦女攏欲尊敬伊的丈夫，無論尊貴卑賤。」
EST|1|21||王及許個大臣攏掠伊的話做好，王就照米某干的話來行，
EST|1|22||出詔佇王許個省，到逐省照怹的文字，到逐位的百姓照怹的腔口。
EST|2|1||諸個代誌以後，亞哈隨魯王的受氣息，就數念瓦實提及伊的所行，及伊怎樣降旨來辦伊。
EST|2|2||對按呢跟隨王的人臣給伊講：「著給王尋媠的在室女幾若人。
EST|2|3||王著派官員佇伊國內的逐省，互怹招集一切媠的在室女到書珊的王宮，到女院，交互王的太監希該，就是掌管女子的，也著供給怹清氣身軀的品料。
EST|2|4||王所合意的女子通設立伊做王后，來替瓦實提。」王掠此個事做好，就按呢行。
EST|2|5||書珊宮有一個猶大人，名叫末底改，是便雅憫人基士的曾孫，示每的孫，睚珥的子。
EST|2|6||前巴比倫王尼布甲尼撒遷徙猶大王耶哥尼雅，末底改也對耶路撒冷受遷徙，佇彼幫受掠的人的中間。
EST|2|7||伊培養伊的叔的查某子哈代沙（也名以斯帖），因為此個查某囝仔無父母。伊的面貌媠閣好看；伊的父母已經死，末底改就接納伊做家己的查某子。
EST|2|8||王的命令及詔書已經宣佈，就聚集多多女子佇書珊的王宮，交佇希該的手；彼時以斯帖也送入王宮，交互管女子的希該的手。
EST|2|9||此個女子得著希該歡喜伊，好款待伊，趕緊用清氣身軀的品料互伊及伊應該得著的份額，也對王宮將應該互伊的七個宮女互伊，搬徙伊及伊許個宮女到女院上好的所在。
EST|2|10||以斯帖呣曾給人講伊是甚麼籍甚麼族，因為末底改教伊呣通給人講。
EST|2|11||末底改逐日佇女院的頭前行來行去，愛知以斯帖平安抑無，及伊將來境遇怎樣。
EST|2|12||照婦女的例預備十二月日：就是六月日用沒藥的油，六月日用香料及女子清氣身軀的別號物。清氣的日已經滿，眾女子就照次序入去見亞哈隨魯王。
EST|2|13||女子入去見王是此款：對女院到王宮的時，見若伊所愛的攏互伊，伊續帶去。
EST|2|14||下昏時入去，隔早起倒來第二個女院，交互王的太監，就是管理嬪妃的沙甲的手；若呣是王歡喜伊，閣提起伊的名來召伊，就無閣入去見王。
EST|2|15||末底改接納做伊的查某子的以斯帖，就是伊的叔亞比孩的查某子，照次序著入去見王的時，除去王的太監掌管女子的希該所派互伊的，另外無討別物。見若看著以斯帖的攏歡喜伊。
EST|2|16||亞哈隨魯王坐位第七年十月，就是提別月，以斯帖得著選入王宮見王。
EST|2|17||王疼以斯帖贏過眾女子，伊佇王的目睭前得著恩典寵愛贏過眾在室女。王就用王后的冕旒戴佇伊的頭殼，設立伊做王后，來替瓦實提。
EST|2|18||彼時王為許個大臣百官設大筵席，就是以斯帖的筵席，閣安撫逐省，照王的富足賞賜物件。
EST|2|19||許個在室女第二擺聚集的時，末底改坐佇王的門。
EST|2|20||以斯帖照末底改所命令的，未曾給人講伊是甚麼族，甚麼籍；因為以斯帖遵趁末底改的命令，親像前得著伊撫養的時一樣。
EST|2|21||當許個日，就是末底改坐佇王的門的時，王的太監中有顧門者二人，辟探及提列，受氣，計謀欲害亞哈隨魯王。
EST|2|22||末底改知彼個代誌，就給王后以斯帖講。以斯帖就用末底改的名，將彼個事講互王知；
EST|2|23||究勘此個事，果然是實，就將二人吊佇柴裡，用此個事佇王的面前記載佇歷史的冊。
EST|3|1||諸個代誌以後，亞哈隨魯王舉起亞甲族哈米大他的子哈曼，高升伊，互伊的位卡高佇一切同僚的人臣。
EST|3|2||王的人臣踮佇王的門的攏跪啲拜哈曼，因為王也曾命令著按呢款待伊；獨獨末底改呣跪呣拜。
EST|3|3||彼時王的人臣踮佇王的門的，給末底改講：「你啥事違逆王的命令啊？」
EST|3|4||怹日日給伊講，伊也呣聽怹，怹就給哈曼講，欲看末底改的事徛會住抑bē，因為伊有給怹講伊是猶大人。
EST|3|5||哈曼看見末底改呣跪呣拜伊，哈曼就滿腹受氣。
EST|3|6||怹已經用末底改的本族給哈曼講；哈曼掠做下手害末底改一人是小可事，就計謀欲滅亞哈隨魯通國的猶大人，就是末底改的本族。
EST|3|7||當亞哈隨魯王第十二年正月，就是尼散月，人佇哈曼的面前，將許個日日月月來博普珥，就是抽籤，博著十二月，就是亞達月。
EST|3|8||哈曼對亞哈隨魯王講：「有一族的百姓散開佇你的國逐省的百姓中；怹的律例卡各樣佇萬百姓的律例，也無守王的律例，所以若容允怹，實在無利益佇王。
EST|3|9||王若掠做好，著出命令來滅怹；我就用銀一萬他連得交佇管理此個事的人的手，通收入王的庫房。」
EST|3|10||王就剝伊家己的手指互猶大人的對敵──亞甲族哈米大他的子哈曼。
EST|3|11||王給哈曼講：「此個銀互你，彼個百姓也互你，照你所看做好的處置怹。」
EST|3|12||正月十三日，就召王的書記來，照哈曼一切所命令的，行文互王的人臣及逐省的總督，及眾百姓的首領，到逐省照怹的文字，到眾百姓照怹的腔口，用亞哈隨魯王的名寫伊；閣用王的手指蓋印，
EST|3|13||彼個詔是對王的走文書者傳到王的逐省，命令將猶大人，對少年到老、嬰仔、婦仁人，佇一日內，亞達月，就是十二月十三日，剿滅伊，刣死伊，互伊死無，閣搶怹的貨財做贓物。
EST|3|14||彼個諭旨的稿，抄寄互逐省，宣佈互眾百姓，互怹預備聽候彼日。
EST|3|15||走文書者趁王的命令緊緊起身，此個諭旨佇書珊宮傳出。王及哈曼坐啲飲酒，總是書珊城大紛亂。
EST|4|1||末底改已經知一切的所做，末底改就拆裂衫，穿麻衫，摻火灰，出去城內，大聲悲哀啼哭。
EST|4|2||到佇王的門前，因為見若穿麻衫者bē得通入王的門。
EST|4|3||佇逐省就是王的命令及諭旨所到的所在，佇猶大人的中間，有悲哀禁食啼哭慘慼，閣有多多人倒佇麻衫及火灰裡。
EST|4|4||以斯帖的宮女及伊的太監來給伊講，王后就憂悶到極，寄衣服互末底改穿，愛褪去伊的麻衫，總是伊呣承受。
EST|4|5||以斯帖就召王所派伺候伊的太監，名叫哈他革的來，教伊去末底改遐，愛知此個是甚麼代誌，甚麼因端。
EST|4|6||哈他革就出去到城的寬闊的所在，就是佇王的門前到末底改遐。
EST|4|7||末底改就將伊一切所抵著的，以及哈曼所講欲獻佇王的庫房的銀確實的數額通剿滅猶大人的攏給伊講；
EST|4|8||閣將伊抄寫佇書珊城所傳欲剿滅猶大人的諭旨互伊，互伊提互以斯帖看，續給伊講明，閣吩咐伊入去見王來懇求伊，佇王的面前為著本族的百姓懇切祈求。
EST|4|9||哈他革倒來，用末底改的話給以斯帖講；
EST|4|10||以斯帖閣給哈他革講，託伊給末底改講：
EST|4|11||「王的眾人臣及王許個省的百姓攏知有一條定著的例：若無受召，自專入內院見王的，無論男女，若呣是王抬伊金的枴仔互伊得著活的，就著互伊死。今我無受召到王遐已經三十日久啦。」
EST|4|12||怹就用以斯帖的話給末底改講。
EST|4|13||末底改吩咐人給以斯帖講：「你呣通拍算你佇王宮內比眾猶大人卡會脫離。
EST|4|14||佇此時你若靜靜攏無講，猶大人欲對別位得著脫離，得著拯救；你及你的老父的家會抵著滅無。欲啥知你得著王后的位呣是為著今仔日的時勢啊？」
EST|4|15||以斯帖就吩咐人回覆末底改講：
EST|4|16||「去招集佇書珊所有的猶大人，為著我禁食三日，日暝無食無飲；我及我的宮女也欲禁食。然後我欲無照例入去見王，死就互伊死！」
EST|4|17||末底改就去照以斯帖一切所命令的去行。
EST|5|1||第三日，以斯帖穿王后的禮服，徛佇王宮的內院，佇王宮的對面。彼時王佇王宮內坐伊的王位，佇王宮的門的對面。
EST|5|2||王看見王后以斯帖徛佇院內，伊就得著恩典佇王的目睭前，王抬起手中所抬的金枴仔向以斯帖；以斯帖就進前摸伊枴仔的尾溜。
EST|5|3||王對伊講：「王后以斯帖啊，你欲揲甚麼？欲求甚麼，就若國的一半也欲互你。」
EST|5|4||以斯帖講：「王若掠做好，就請王及哈曼今仔日來赴我為著伊所設的筵席。」
EST|5|5||王就講：「命令哈曼緊緊來通照以斯帖所講的去行。」王及哈曼就去赴以斯帖所設的筵席。
EST|5|6||佇酒筵的中間，王閣給以斯帖講：「你所請是甚麼，欲互你；你所求是甚麼，就若國的一半也欲做成伊。」
EST|5|7||以斯帖應講：「我所請，所求的是按呢。
EST|5|8||我若得著恩典佇王的目睭前，王若歡喜允准我所請，行我所求的，就請王及哈曼來赴我所欲替怹設的筵席。我明仔日欲照王所講的來行。」
EST|5|9||彼日哈曼歡喜，心內快樂就出來；總是哈曼看見末底改佇王的門無起來，也無為著伊來振動，就滿心受氣末底改。
EST|5|10||總是哈曼家己勉強惴啲倒去怹厝，就差人叫伊的朋友及伊的某細利斯。
EST|5|11||哈曼就將伊富有的榮光，及子兒的多，及王高升伊舉起伊pôaⁿ過王許個首領人臣的頂面，攏講互怹聽。
EST|5|12||哈曼閣講：「王后以斯帖，除去我以外呣准甚麼人及王赴伊所設的筵席。明仔日我又閣及王互伊請；
EST|5|13||總是我看見猶大人末底改坐佇王的門，就此個攏無利益佇我。」
EST|5|14||伊的某細利斯及伊的眾朋友給伊講：「著徛一個柴架高五十肘，明仔早起求王吊末底改佇彼頂面，然後你通歡歡喜喜及王去赴筵席。」哈曼謳咾伊的話好，就教人徛柴架。
EST|6|1||彼暝王bē睏得，教人提歷史的冊來，怹就佇王的面前讀伊。
EST|6|2||抵著冊裡有寫講：王顧門的太監中有二人，辟探及提列，計謀欲害亞哈隨魯王，末底改報告此個事。
EST|6|3||王講：「為著此個事，用甚麼榮光尊貴賞賜末底改啊？」伺候王的人臣應講：「無賞賜伊甚麼。」
EST|6|4||王講：「是誰佇院內？」（彼時哈曼入王宮的外院，欲求王吊末底改佇伊所給伊徛的柴架。）
EST|6|5||王的人臣給伊講：「哈曼徛佇院內。」王講：「教伊入來。」
EST|6|6||哈曼就入去。王問伊講：「王所愛榮光伊的人，著怎樣款待伊？」哈曼心內想講：「王所愛榮光伊的人，是誰會贏過我？」
EST|6|7||哈曼就應王講：「王所愛榮光伊的人，
EST|6|8||著將王所穿的王服，王所騎的馬，頭殼頂戴冕旒的，
EST|6|9||著將此個衣服及馬交佇王一個極尊貴的人臣的手，互怹用彼領衫互王所愛榮光伊的人穿，閣互伊騎馬，遍遊城內的街路佇伊的頭前宣佈講：王所愛榮光的人，欲按呢款待伊。」
EST|6|10||王給哈曼講：「你緊緊去將此個衣服及馬，照你所講的，款待彼個坐佇王的門的猶大人末底改。見若你所講的，呣通少一項。」
EST|6|11||哈曼就帶衣服及馬來，閣互末底改穿伊，也互伊騎馬，遍遊佇城內的街路，佇伊的頭前宣佈講：「王所愛榮光伊的人，欲按呢款待伊。」
EST|6|12||末底改倒來王的門，哈曼憂悶罩伊的頭殼，緊緊倒去怹厝，
EST|6|13||哈曼將伊一切所抵著的攏給伊的某細利斯及伊許個朋友講。伊許個智識的人及伊的某細利斯給伊講：「你所起頭失敗佇伊面前的末底改，伊若果然是猶大的種族，你的確bē贏伊，欲佇伊的面前失敗到底。」
EST|6|14||怹猶啲及伊講話的時，王的太監來教哈曼緊緊去赴以斯帖所設的筵席。
EST|7|1||王及哈曼來赴王后以斯帖的筵席。
EST|7|2||此個第二日王佇酒筵席的中間，閣問以斯帖講：「王后以斯帖啊，你所請是甚麼，欲互你；你所求是甚麼，就國的一半也欲做成伊。」
EST|7|3||王后以斯帖應講：「王啊，我若得著恩典佇你的目睭前，王若掠做好，就願你允我所請，用我的生命互我；允我的所求，用我的宗族互我。
EST|7|4||因為我及我的宗族受賣，欲剿滅刣死阮互阮死無。設使賣阮做奴僕做女婢，雖然對敵bē會補王的損失，我也靜靜。」
EST|7|5||亞哈隨魯王應王后以斯帖講：「敢存心做此個事的是是誰？彼人佇叨落！」
EST|7|6||以斯帖講；「仇讎對敵就是此個歹人哈曼！」哈曼佇王及王后的面前就真驚。
EST|7|7||王大受氣，對酒筵起來入去王宮的花園。哈曼也起來對王后以斯帖求生命，因為看見王決意欲刑罰伊。
EST|7|8||王對王宮的花園倒轉來酒筵的所在，彼時哈曼已經仆落佇以斯帖所佇啲的床，王講：「伊閣佇宮內、佇我的面前欲凌辱王后嗎？」話對王的嘴講出，人就蓋哈曼的面。
EST|7|9||伺候王的太監有一個名叫哈波拿，講：「看啊，哈曼為著末底改徛一個五十肘高的柴架，末底改就是前日用盡忠的話報王的，今彼個架徛佇哈曼的家。」王講：「吊伊佇彼頂面。」
EST|7|10||人就吊哈曼佇伊給末底改所備辦的柴架頂。王的受氣才息。
EST|8|1||當彼日，亞哈隨魯王將猶大人的對敵哈曼的家產賞賜王后以斯帖。末底改也來王的面前，因為以斯帖已經給王講，末底改是伊的甚麼親。
EST|8|2||王剝家己的手指來互末底改，就是對哈曼提倒轉的。以斯帖閣設立末底改來管理哈曼的家產。
EST|8|3||以斯帖閣講佇王的面前，仆佇伊的腳下，流目屎，求伊除亞甲族哈曼的陷害以及伊謀害猶大人的計謀。
EST|8|4||王向以斯帖抬起伊金的枴仔；以斯帖就起來，徛佇王的面前，
EST|8|5||講：「王若掠做好，我若得著恩典佇王的目睭前，王掠此個事做著，我若得著歡喜佇王的目睭前，就懇求出詔，取消亞甲族哈米大他的子哈曼所計謀的詔，就是伊所寫欲滅王逐省的猶大人的。
EST|8|6||因為我豈會忍得看見家己的百姓受陷害？豈會忍得看家己的宗族受滅啊？」
EST|8|7||亞哈隨魯王就給王后以斯帖及猶大人末底改講：「因為哈曼謀害猶大人，我已經將伊的家產互以斯帖，人也將哈曼吊佇柴架頂。
EST|8|8||恁也通用王的名照恁的意思寫諭旨互猶大人，用王的手指蓋印；因為見若用王的名來寫的，用王的手指蓋印的詔，無人會取消伊。」
EST|8|9||第三月，就是西彎月二十三日，彼時召王的書記來，照末底改一切所命令的，出詔互猶大人，也到佇人臣及逐省的總督、首領，就是對印度到古實共一百二十七省，到佇逐省照怹的文字，到逐族的百姓照怹的腔口，到猶大人照怹的文字、照怹的腔口。
EST|8|10||末底改用亞哈隨魯王的名寫諭旨，用王的手指蓋印，將彼個詔交佇騎馬的走文書者，怹騎王的馬寮(tiâu)所生的，國內公事用的好馬，來傳伊。
EST|8|11||佇諭旨的內面，王准佇逐個城的猶大人聚集，起來保護家己的生命，見若逐省的兵及百姓欲攻擊怹的，怹通剿滅怹刣死怹互怹死無及怹的囝仔婦仁人，搶怹的貨財做贓物。
EST|8|12||佇亞哈隨魯王的逐省，佇十二月，就是亞達月十三日，彼一日的內面通按呢做。
EST|8|13||抄寫彼個諭旨，頒行逐省，報告逐族，互猶大人備辦聽候彼日，對伊的對敵來報仇。
EST|8|14||許個走文書者奉王的命令真迫切，騎國內公事所用的快馬緊緊起身，此個詔也頒行書珊宮。
EST|8|15||末底改穿藍色白色的朝服，戴大頂的金冕旒，閣穿紫色幼苧布的外服，對王的面前出來；書珊城的百姓攏出歡喜快樂的聲。
EST|8|16||猶大人有榮光，歡喜快樂尊貴。
EST|8|17||王的諭旨所到的逐省逐城，猶大人攏歡喜快樂，設筵席，掠彼日做好日，彼所在的百姓，因為驚猶大人，多多入猶大籍。
EST|9|1||十二月，就是亞達月十三日，王的命令及諭旨得欲舉行，就是猶大人的對敵向望得著管轄怹的日，總是代誌對反，反轉互猶大人管轄見若怨恨怹的人。
EST|9|2||彼日佇亞哈隨魯王的逐省猶大人攏聚集佇怹的城，下手攻擊許個欲害怹的人。無人會抵當怹，因為眾百姓攏驚怹。
EST|9|3||逐省的首領、大臣、總督，及辦理王的事的人，攏來幫助猶大人，因為驚末底改。
EST|9|4||因為末底改佇朝廷尊大，名聲遍傳逐省，此個末底改愈升愈大。
EST|9|5||猶大人用刀拍怹一切的對敵，刣死怹剿滅怹出在意思行佇怨恨怹的人。
EST|9|6||佇書珊城，猶大人刣滅五百人；
EST|9|7||閣刣死巴珊大他、達分、亞斯帕他、
EST|9|8||破拉他、亞大利雅、亞利大他、
EST|9|9||帕瑪斯他、亞利賽、亞利大、瓦耶撒他；
EST|9|10||此十人攏是哈米大他的孫、猶大人的對敵哈曼的子。總是無搶怹的財物。
EST|9|11||當彼日，將書珊城受刣的人額呈報佇王的面前。
EST|9|12||王給王后以斯帖講：「猶大人佇書珊城刣死對敵五百人，閣刣死哈曼十個子，佇王其餘的逐省呣知做怎樣？今你所請是甚麼，欲互你；你所求是甚麼，也欲做成伊。」
EST|9|13||以斯帖就講：「王若掠做好，求你准書珊的猶大人，明仔日也照今仔日的諭旨來行，也將哈曼十個子吊佇柴架裡。」
EST|9|14||王就命令照按呢行。彼個諭旨傳佇書珊，人就將哈曼十個子吊起來。
EST|9|15||亞達月十四日，書珊的猶大人閣聚集佇書珊，刣死三百人，總是無搶怹的財物。
EST|9|16||佇王逐省其餘的猶大人也攏聚集起來保護家己的生命，脫離對敵，享受平安。刣死怨恨怹的人七萬五千，總是無搶怹的財物。
EST|9|17||亞達月十三日，行此個事；十四日安息，用此日設筵席做歡喜的日。
EST|9|18||總是書珊的猶大人，此十三、十四日聚集；十五日安息，用此日做設筵席歡喜的日。
EST|9|19||所以踮佇鄉社的猶大人，徛起佇無城牆的埠頭，今攏用亞達月十四日做設筵席歡喜的日，做好的日，用禮物相送。
EST|9|20||末底改記載許個事，閣寫批互亞哈隨魯王逐省遠近所有的猶大人，
EST|9|21||定著怹逐年著守亞達月十四、十五二日，
EST|9|22||此二日是猶大人脫離對敵得著平安的日，彼月是憂悶變做歡喜，悲哀變做好的日。也著守此二日做設筵席歡喜，大家用禮物相送，賑濟喪鄉人的日。
EST|9|23||對按呢，猶大人照末底改所寫互怹的批，承認欲照怹起頭行的來守伊；
EST|9|24||因為猶大人的對敵亞甲族哈米大他的子哈曼設計謀攻擊猶大人欲滅怹，博普珥，就是抽籤，為著欲敗壞怹，剿滅怹；
EST|9|25||總是此個代誌到王的面前，王就降諭旨互哈曼計謀害猶大人的歹計謀歸佇伊家己的頭殼，閣吊伊及伊許個子佇柴架頂。
EST|9|26||對按呢怹照普珥的名，就叫許個日做「普珥日」。怹因為此張批攏總的話，以及怹佇此個事所親目看見親身抵著的事，
EST|9|27||猶大人就決意承認怹及怹的後裔，以及見若歸倚怹的人，年年欲照所記載所定著的期守此二日，互伊無廢無。
EST|9|28||閣欲紀念來守許個日，佇逐代、逐家、逐省、逐城，互普珥的日佇猶大人的中間無廢無，佇怹的後裔紀念無息。
EST|9|29||彼時亞比孩的查某子──王后以斯帖及猶大人末底改，用全權寫來堅固普珥的第二張批，
EST|9|30||閣用和平誠實的話，寫批互亞哈隨魯王國內一百二十七省所有的猶大人，
EST|9|31||欲堅固此個「普珥的日」，佇怹所定著的期，照猶大人末底改及王后以斯帖所命令怹的，也照猶大人為家己及怹的後裔所定著的，禁食啼哭。
EST|9|32||以斯帖的詔命堅固「普珥」的事，也有記佇冊裡。
EST|10|1||亞哈隨魯王互乾地及海嶼的百姓攏進貢。
EST|10|2||伊用權柄能力所行的事，以及王舉起末底改互伊高升詳細的記載，豈無攏記佇瑪代及波斯王的歷史嗎？
EST|10|3||因為猶大人末底改做亞哈隨魯王的宰相，佇猶大人的中間做大，得著伊的眾兄弟歡喜，為著伊的百姓圖謀利益，閣安慰伊的宗族。
JOB|1|1||烏斯的地曾有一人名叫約伯；彼人完全閣正直，敬畏上帝，離開諸個歹。
JOB|1|2||伊生七個子，三個查某子。
JOB|1|3||伊的家業有羊七千，駱駝三千，牛五百對，驢母五百隻，也有多多差用的人。按呢此人佇東方眾人的中間是最第一大。
JOB|1|4||伊許個子去設筵席佇逐人的厝照伊的日子，閣差人去請怹三個姊妹來，及怹飲食。
JOB|1|5||筵席的日已經滿，約伯差人叫怹來互怹聖潔。閣透早起來，照怹眾人的數額獻燒祭；因為約伯講：「豈採我的子有犯罪，心內棄絕上帝。」約伯常常按呢行。
JOB|1|6||有一日，上帝的眾子來家己徛佇耶和華的面前，撒但也來佇怹中間。
JOB|1|7||耶和華對撒但講：「你對叨落來？」撒但就應耶和華講：「我佇地上行來行去，遍行佇遐，對遐來。」
JOB|1|8||耶和華對撒但講：「你有留心佇我的奴僕約伯嗎？因為地上無人親像伊完全閣正直，敬畏上帝，離開諸個歹。」
JOB|1|9||撒但應耶和華講：「約伯敬畏上帝，豈無因端嗎？
JOB|1|10||你豈呣是用籬笆圍伊閣圍伊的家，及圍伊四面一切所有的嗎？伊的手所做的你賜福伊；伊的家業也佇地裡加添多多。
JOB|1|11||今你若伸你的手磕著伊攏總所有的；伊的確當面棄絕你。」
JOB|1|12||耶和華對撒但講：「看啊，伊一切所有的攏佇你的手頭；獨獨呣通下手佇伊的身軀。」撒但就對耶和華的面前出去。
JOB|1|13||有一日，約伯的子查某子抵仔佇怹大兄的家啲食啲飲酒，
JOB|1|14||有使者來約伯遐，給伊講：「牛啲犁田，驢母佇邊仔食草，
JOB|1|15||示巴的人忽然到，搶伊，用刀刣死許個奴僕；只有我一人走離，來報你。」
JOB|1|16||伊猶啲講的時，閣有一個來講：「上帝的火對天降落，燒羊群及許個奴僕來滅怹；只有我一人走離，來報你。」
JOB|1|17||伊猶啲講的時，閣有一個來講：「迦勒底人分做三隊忽然來，拍駱駝來搶伊，續用刀刣死許個奴僕；只有我一人走離，來報你。」
JOB|1|18||伊猶啲講的時，閣有一個來，講：「你的子你的查某子佇怹大兄的家啲食啲飲酒，
JOB|1|19||忽然，有大風對曠野吹來，拍厝的四角頭，厝倒壓佇少年人的頂面，怹就攏死；只有我一人走離，來報你。」
JOB|1|20||約伯就起來，拆裂外衫，剃頭，仆佇地裡來拜，
JOB|1|21||講：「我褪裼出老母的胎，也欲褪裼倒去遐；耶和華賞賜，耶和華提去。著謳咾耶和華的名。」
JOB|1|22||佇這一切的事約伯並無犯罪，也無掠上帝做無合。
JOB|2|1||閣有一日，上帝許個子來家己徛佇耶和華的面前，撒但也來佇怹中間，家己徛佇耶和華的面前。
JOB|2|2||耶和華對撒但講：「你對叨落來？」撒但應耶和華講：「我佇地上行來行去，遍行佇遐，對遐來。」
JOB|2|3||耶和華對撒但講：「你有留心佇我的奴僕約伯嗎？因為地上無人親像伊完全閣正直，敬畏上帝，離開諸個歹。你雖然激我攻擊伊，無因端毀壞伊，伊猶原執守伊的純全。」
JOB|2|4||撒但應耶和華講：「用皮換皮，人為著伊的生命，願了伊一切所有的。
JOB|2|5||總是你伸你的手磕著伊的骨及伊的肉，就伊欲當面棄絕你。」
JOB|2|6||耶和華對撒但講：「看啊，伊佇你的手頭，獨獨著留伊的生命。」
JOB|2|7||撒但就對耶和華的面前出去，拍約伯，互伊對腳底到頭殼頂生毒瘡。
JOB|2|8||伊就用瓦片坯來扒身軀，坐佇火灰中。
JOB|2|9||伊的某就對伊講：「你猶久執守你的純全嗎？著棄絕上帝，來死！」
JOB|2|10||若是約伯對伊講：「你講話是親像許個戇的婦仁人所啲講的。怎樣呢！咱對上帝受福氣，豈無對伊受災禍嗎？」佇這一切的事約伯並無對伊的嘴來犯罪。
JOB|2|11||彼時約伯三個朋友聽見伊抵著一切的苦難，逐個對怹的所在來，就是提幔人以利法、書亞人比勒達、拿瑪人瑣法，怹相約相及來悲傷，安慰伊。
JOB|2|12||怹遠遠抬目看，bē認得伊，就大聲啼哭。逐人拆裂外衫，向天撒土粉，佇家己的頭殼。
JOB|2|13||怹就及伊坐佇土腳七日七暝，無及伊講一句，因為怹看見伊的痛苦真大。
JOB|3|1||後來，約伯開嘴咒詛伊的日，
JOB|3|2||約伯開嘴講：
JOB|3|3||我出世的日，願彼個日無去；講：有懷孕查甫子彼暝，願彼個暝也無去。
JOB|3|4||願彼個日變做黑暗；願上帝無對頂面看顧伊；光也無照伊。
JOB|3|5||願黑暗及死蔭侵取伊；願密雲停佇伊的頂面；願互日變黑暗的拍驚伊。
JOB|3|6||論到彼暝，願黑暗搶去，願伊無及年中許個日同歡喜，也無入佇許個月的數額。
JOB|3|7||啊！願彼暝無有生子，怹中間無歡喜的聲。
JOB|3|8||願許個咒詛日的咒詛伊以及許個會激動龍的咒詛伊。
JOB|3|9||願彼暝天昲光的星變黑暗，願伊向望光也bē得著，也無看見早起時天拆合；
JOB|3|10||因為無關密生我的子宮，也無對我的目睭遮蓋患難。
JOB|3|11||我啥事無佇胎裡就死？啥事出腹肚無續斷氣？
JOB|3|12||啥事有腳頭窩接我？啥事有奶互我吸？
JOB|3|13||若無按呢，我已經倒啲來安然已經睏來靜靜，
JOB|3|14||及地上列王、謀士相及佇啲，怹曾為家己起造拋荒的所在，
JOB|3|15||抑是及有金的首領佇啲，怹曾用銀充滿怹的厝的；
JOB|3|16||抑是親像磕落娠來掩密的，我就無去，親像未見著光的嬰仔。
JOB|3|17||佇遐歹人息伊的攪擾，佇遐厭倦者得著安息，
JOB|3|18||佇遐受掠者人相及得著安然，無聽見督工者的聲。
JOB|3|19||序細序大攏佇遐；奴僕脫離伊的主人。
JOB|3|20||受苦難的人啥事互伊有光啊？心內憂苦的人啥事互伊有活命？
JOB|3|21||怹向望死，也bē得著；尋伊，比掘囥密的寶貝卡出力。
JOB|3|22||怹尋著墳墓就快樂，歡喜到bē顧得。
JOB|3|23||人的前途已經暗摸摸，上帝四面圍困伊，啥事互伊有光啊？
JOB|3|24||因為我用吐氣替食物；我大聲哮親像大水淐出。
JOB|3|25||因為我所真驚的臨到我，我所驚惶的到佇我。
JOB|3|26||我bē得著安然，bē得著平靜，bē得著安息，總是有患難來。
JOB|4|1||提幔人以利法應講：
JOB|4|2||人若欲及你談論，你會嫌厭bē？總是是誰會家己約束無講話啊？
JOB|4|3||看啊，你曾教示多多人，軟弱的手你也互伊嚴硬。
JOB|4|4||欲跋倒的你用話扶伊；腳頭窩酸軟的你互伊勇健。
JOB|4|5||總是今代誌到佇你，你就昏迷，磕著你，你就驚惶。
JOB|4|6||你的倚靠豈呣是在佇你的敬畏嗎？你的向望豈呣是在佇你所行的純全嗎？
JOB|4|7||請你想看：無罪的人是誰有死無？正直的人佇甚麼所在受剪除？
JOB|4|8||照我看，用罪過種作，用惡毒做種子來撒的，所收成也是按呢。
JOB|4|9||上帝歕氣，怹就死無；對伊大受氣的風，怹就消滅。
JOB|4|10||獅的哮猛獅的聲攏息；獅仔肫的嘴齒攏拍折。
JOB|4|11||老的獅因為無通食就死；母的獅許個子也攏四散。
JOB|4|12||有代誌暗靜到佇我；我耳孔也聽見伊細細的聲。
JOB|4|13||對暝時、異象的思想，就是人睏重眠的時，
JOB|4|14||驚惶、愕愕惙臨到我，互我的百骨喀喀抖。
JOB|4|15||有神對我面前經過，我身軀的毛管chhàng起來。
JOB|4|16||伊停啲，總是我bē看明伊的形狀；有像佇我目睭前。靜寂寂我聽見有聲講：
JOB|4|17||會死的人對佇上帝豈是義嗎？人對佇創造伊的豈是清氣嗎？
JOB|4|18||看啊，伊攏無信用伊的奴僕，也嫌伊的使者做愚戇；
JOB|4|19||何況許個徛起佇土厝，伊的根基在佇土粉，比蛀蟲卡快死者。
JOB|4|20||對早起到下昏，就抵著毀滅，永永無去，無人掛意。
JOB|4|21||伊布棚的索豈無對中央拔出來？伊的死，攏無智慧。
JOB|5|1||今做你求叫，看有是誰應你啊？諸個聖者的中間，你欲向是誰啊？
JOB|5|2||因為受氣的心會害死戇人；怨妒會刣死頇顢的人。
JOB|5|3||我曾看見戇人釘根，總是忽然間我咒詛伊徛起的所在。
JOB|5|4||伊的子兒離開安穩遠遠，佇城門受壓迫，也無有拯救怹的。
JOB|5|5||枵的人食伊所收成的，佇莿帕內也搶去；有活罩開嘴吞伊的財物。
JOB|5|6||因為災禍呣是對土裡出來；患難也呣是對地裡發生。
JOB|5|7||總是人出世定著有患難，親像火星飛上高。
JOB|5|8||換做我，我欲求叫上帝，將我的事交代上帝。
JOB|5|9||就是行代誌大到bē測度(tók)得的，行奇事算bē了的；
JOB|5|10||伊落雨佇地面上，賞賜水佇田園裡；
JOB|5|11||欲安置卑微的佇高的所在，欲舉起哀慘的佇安穩的地；
JOB|5|12||伊破壞狡怪的人的計謀，致到怹的手所做的bē成功。
JOB|5|13||伊互智慧的人中家己的詭計，互詭譎的人的計謀緊緊敗。
JOB|5|14||怹日時抵著黑暗，日中晝四界摸親像暝時。
JOB|5|15||伊救喪鄉人脫離怹的嘴的刀劍以及強暴的人的手。
JOB|5|16||對按呢，軟茈的有向望，不義的嘴塞密。
JOB|5|17||看啊，上帝所警戒的彼人有福氣！所以你呣通看輕全能者的督責。
JOB|5|18||因為伊互人痛疼，就給伊包密；伊傷人，也伊的手醫好伊。
JOB|5|19||伊欲救你，佇六擺的患難；就若七擺，災害也無磕著你。
JOB|5|20||佇飢荒的時，伊欲救你脫離死；佇交戰的時，伊欲救你脫離刀劍的勢力。
JOB|5|21||你欲得著囥密，免受嘴舌的攻擊；災禍到的時，你也免驚。
JOB|5|22||災害及飢荒，你欲笑伊；地上的野獸，你也免驚。
JOB|5|23||因為你欲及田園裡的石結約；田野的獸也欲及你和好。
JOB|5|24||你欲知你的布棚平安，你欲去看你的羊牧，攏無欠缺；
JOB|5|25||你也欲知你的子孫多多，你的後裔親像地上的青草。
JOB|5|26||你欲歲壽滿足才歸墓，親像稻稇(tiū-khún)到時收囥(khǹg)。
JOB|5|27||看啊，這阮有查到徹底，實在是按呢。你著聽，知是做你的利益。
JOB|6|1||約伯應講：
JOB|6|2||願我的憂悶過秤重，願我一切的災害平平下佇天秤；
JOB|6|3||的確比海沙卡重，所以我的話亂亂講。
JOB|6|4||因為全能者的箭射著我；我的心神飲著伊的毒；上帝互我驚的事排陣攻擊我。
JOB|6|5||野驢有草豈欲出聲？牛有草料豈欲哮嗎？
JOB|6|6||物飷(chiáⁿ)無參鹽豈會食得嗎？卵的清豈有滋味嗎？
JOB|6|7||我的心厭賤呣愛磕著的，怹做我歹味素的食物。
JOB|6|8||願我得著所求的，我所欣慕的願上帝賞賜我；
JOB|6|9||就是願上帝壓碎我，放伊的手來絕我的生命。
JOB|6|10||若按呢，我就得著安慰，佇痛苦無得著憐憫的中間猶會快樂，因為我無違背至聖者的話。
JOB|6|11||我有甚麼氣力互我猶啲向望？我有甚麼結局互我猶通吞愞？
JOB|6|12||我的力豈是石的力？我的肉豈是銅的嗎？
JOB|6|13||幫助我的豈呣是攏無去嗎？我的智慧豈呣是離開我去嗎？
JOB|6|14||絕望的人，就若無敬畏全能的主，伊的朋友也著用仁慈款待伊。
JOB|6|15||我的兄弟誤我，親像溪，閣親像溪水流過的底。
JOB|6|16||因為有冰塊就濁，有雪囥佇彼內面；
JOB|6|17||燒烙的時陣怹就消無，熱的時就對怹的所在乾去。
JOB|6|18||沿溪歸陣啲行的人彎來越去，怹上到拋荒的所在就死。
JOB|6|19||提瑪歸陣行的人啲瞭望；示巴歸群的人啲聽候。
JOB|6|20||怹為著所向望來見誚，到地就漏氣。
JOB|6|21||今恁真正無物，看見通驚的事就愞。
JOB|6|22||我豈曾講：請恁互我，抑是對恁的財產用物送我？
JOB|6|23||抑是救我脫離對敵的手啊？抑是贖我脫離強暴的人的手啊？
JOB|6|24||請恁教示我，我就靜靜；也互我明白佇甚麼事有錯誤。
JOB|6|25||正直的話，伊的力大到怎樣！總是恁啲辯駁是辯駁甚麼？
JOB|6|26||恁想欲辯駁人的話嗎？絕望的人的言論是親像風。
JOB|6|27||恁拈鬮愛得著無父的子，用你的朋友做買賣的物。
JOB|6|28||今請恁甘願看我，我決斷無當恁的面來講白賊。
JOB|6|29||請恁越轉，呣通有不義，閣越倒轉，我的公義猶久佇啲。
JOB|6|30||我的舌有不義嗎？我的嘴bē分別災害嗎？
JOB|7|1||人佇世間豈呣是勞苦的時期嗎？伊的日子豈呣是親像倩工人的日子嗎？
JOB|7|2||親像奴僕切切欣慕日落的影，親像倩工人向望工錢；
JOB|7|3||我也按呢一定經過多多空虛的月，閣有厭倦的暝給我定著。
JOB|7|4||我倒啲的時就講：甚麼時通起來，暝到許長？我翻來翻去，直直到天光。
JOB|7|5||我歸身軀攏是蟲及歸塊的土；我的皮膚收嘴就閣出膿。
JOB|7|6||我的日子比梭卡緊，直直過去無所向望。
JOB|7|7||著記得我活命，若喘一個氣；我的目睭bē閣看見好景。
JOB|7|8||看我的人，伊的目睭欲無閣看見我；你的目睭欲相我，總是我無佇啲。
JOB|7|9||雲消散就過去；按呢，人落陰間也bē閣起來。
JOB|7|10||伊無閣到來家己的家；本所在也無閣認得伊。
JOB|7|11||所以我無欲約束我的嘴；我的神憂苦，我欲按呢講出；我的心苦痛，我欲按呢分訴。
JOB|7|12||我豈是大海，抑是蛟龍嗎？你竟然設一個監視我的啊？
JOB|7|13||我若講：我的眠床欲安慰我，我的床舖欲解我的憂悶，
JOB|7|14||你就用眠夢互我驚，用異象互我愞，
JOB|7|15||致到我愛摧死，愛死無，卡贏剩諸個骨。
JOB|7|16||我厭恨生命，呣愛永遠活啲。願你出在我，因為我的日子攏是空虛。
JOB|7|17||人是甚麼，致到你掠伊做大，致到你將伊掛佇心裡？
JOB|7|18||致到你逐早起鑑察伊，時刻試驗伊？
JOB|7|19||你欲到底時才越轉無看我，寬我霎仔久，互我吞涎唧？
JOB|7|20||鑑察人的啊，我若有罪，礙著你甚麼？你啥事用我做你箭靶，致到我看家己做重擔？
JOB|7|21||你啥事呣赦免我的過失，除去我的罪過？因為我今欲倒佇塵埃；你欲致意尋我，總是我已經無佇啲。
JOB|8|1||書亞人比勒達應講：
JOB|8|2||諸個話你欲講到底時？你嘴內的話親像狂風欲到偌久？
JOB|8|3||上帝豈有偏私來審判？全能者豈有偏私無公義？
JOB|8|4||你的子兒若有得罪伊；伊交付怹佇怹的過失的手頭。
JOB|8|5||你若致意尋上帝，閣對全能者求恩；
JOB|8|6||你若清氣正直，伊欲為著你醒起來，閣互你公義的厝亨通。
JOB|8|7||你起頭雖然微細，到尾欲真發達。
JOB|8|8||請你查問前代，追念怹的列祖所查出的。
JOB|8|9||因為咱不過是昨昏才有，呣知半項，咱佇世間的日子親像影。
JOB|8|10||怹豈無教示你，給你講，講出伊心腹的話？
JOB|8|11||蘆葦無土糜會發嗎？蘆竹無水會大欉嗎？
JOB|8|12||當伊青翠，猶未割起來，比攏總的草代先枯焦。
JOB|8|13||見若bē記得上帝的人，伊的路徑也是按呢；無敬虔的人伊的向望欲無去。
JOB|8|14||伊所依倚的欲絕斷；伊所倚靠的是蜘蛛網。
JOB|8|15||伊欲倚靠厝，總是厝欲倒；伊欲擒住厝，總是厝bē久長佇啲。
JOB|8|16||伊受日照就青翠。伊的藤萱到滿園。
JOB|8|17||伊的根蜷佇石堆，透到石的所在。
JOB|8|18||伊若對伊的所在除去，彼所在就呣承認伊，講：我未曾看見你。
JOB|8|19||看啊，這就是伊的路的快樂；以後欲有別個對地裡生出來。
JOB|8|20||看啊，上帝的確無棄拺完全的人，也無扶助行歹的人。
JOB|8|21||伊猶欲互你滿嘴笑栗栗，互你的嘴唇出歡喜的聲。
JOB|8|22||怨恨你的人欲滿身見誚；歹人的布棚欲歸佇無。
JOB|9|1||約伯應講：
JOB|9|2||我真正知是按呢；因為人佇上帝的面前豈會算做義啊？
JOB|9|3||若欲及伊辯論，千項也bē應伊一項。
JOB|9|4||伊的心是智慧，伊的力是大。是誰抵抗伊也得著安然？
JOB|9|5||伊移徙山，山也呣知，伊受氣中互山崩落去。
JOB|9|6||伊互地振動，離開伊的本位，地的柱就搖泏。
JOB|9|7||伊命令日，日就無出，閣封密眾星。
JOB|9|8||伊家己展開天，閣行踏佇海湧的頂面。
JOB|9|9||伊創造北斗、參星、昴星，及南方的密宮；
JOB|9|10||伊行代誌大，到bē測度(tók)得，行奇事，算bē了。
JOB|9|11||看啊，伊對我遮經過，我也無看見；伊行過去，我也呣知。
JOB|9|12||看啊，伊搶去，是誰會阻擋伊？是誰敢問伊：你做甚麼？
JOB|9|13||上帝的確無收回伊的受氣；扶助拉哈伯的，屈落佇伊的下面。
JOB|9|14||何況，我豈可敢應伊，抑是揀甚麼話來及伊辯論？
JOB|9|15||我雖然是公義，也呣敢應伊，獨獨對審判我者求恩。
JOB|9|16||我若求叫伊，伊若應我；我也呣信伊有聽我的聲。
JOB|9|17||因為伊用大風拍我，無緣故加添我的傷。
JOB|9|18||伊呣容允我喘一個氣，獨獨用苦充滿我。
JOB|9|19||若論強猛，看啊，伊的力佇遮！若論審判，是誰會給我定著期日？
JOB|9|20||我雖然做義，我家己的嘴欲定我的罪；我雖然完全，伊欲顯明我的橫逆。
JOB|9|21||我是完全的，我無顧家己；我看輕我的活命。
JOB|9|22||通通是一樣，所以我講，完全者及行歹者，伊攏剿滅。
JOB|9|23||災禍若忽然拍死人，伊就恥笑無罪的人抵著試煉，
JOB|9|24||世界交付佇歹人的手；伊遮蓋審判司的面，若呣是伊，是是誰啊？
JOB|9|25||我的日子比走文書者卡緊，緊緊過去，無看見甚麼福氣。
JOB|9|26||緊緊過去親像快船，閣親像鷹緊緊飛落去搙物。
JOB|9|27||我若講：欲bē記得我的哀怨，欲解我的憂容，做歡喜；
JOB|9|28||我就驚我諸個憂苦，因為我知你的確無掠我做無罪。
JOB|9|29||我欲受定罪，我啥事空空著磨啊？
JOB|9|30||我若用雪的水家己洗，用鹼清氣我的手，
JOB|9|31||你欲㧒我佇溝仔底，我的衫也欲厭惡我。
JOB|9|32||因為伊呣是世間人親像我，互我通應伊，也互阮通對訊。
JOB|9|33||阮中間無有判斷者，通互阮二彼降服伊。
JOB|9|34||願伊徙伊的柺仔離開我，無用伊的威嚴互我驚。
JOB|9|35||我就敢講，也無驚伊，總是我本呣是彼款。
JOB|10|1||我的心呣愛活，我欲大膽講出我的哀怨；我心內的苦痛，我才欲講，
JOB|10|2||我欲對上帝講：莫得定我有罪，著指示我，你為甚麼因端及我爭辯？
JOB|10|3||你行壓制，閣看輕你的手所造的，閣用光照歹人的計謀。你豈掠諸個做好嗎？
JOB|10|4||你的目睭豈是肉的？抑是你啲看親像人啲看嗎？
JOB|10|5||你的日子豈親像人的日子，抑是你的年親像人的年嗎？
JOB|10|6||你即究勘我的罪孽，查察我的罪過？
JOB|10|7||你是呣知我無罪，也無一個會救我脫離你的手嗎？
JOB|10|8||你的手有創造我，雕琢我的四肢百體，你猶久啲毀滅我。
JOB|10|9||求你紀念──你曾製造我親像摶土一般，你欲互我閣歸佇土粉嗎？
JOB|10|10||你豈呣是傾出我親像奶，互我結歸團親像奶餅嗎？
JOB|10|11||你用皮及肉互我穿，閣用骨及筋互我連絡。
JOB|10|12||你用活命及慈愛互我；你的眷顧保全我的生命。
JOB|10|13||諸個事你攏囥佇你的心；我知你本有此個意思。
JOB|10|14||我若犯罪，你就注意我，也無欲掠我做無罪。
JOB|10|15||我若行歹，就有災禍；我若做義，也呣敢抬起頭，滿心見誚，親目看見我的艱苦。
JOB|10|16||我若頭抬高，你就趇欲掠我親像獅，閣顯出你的奇異佇我。
JOB|10|17||你閣設你的干證攻擊我，加添你的受氣佇我，軍兵一隊過一隊攻擊我；
JOB|10|18||你啥事互我出胎？呣值著彼時斷氣，無互人的目睭看見我；
JOB|10|19||按呢，我就有那親像無，一下出胎就送入墓。
JOB|10|20||我的日子豈呣是真少嗎？求你請停，放寬我，
JOB|10|21||互我佇去無倒轉──就是去黑暗及死蔭的地的代先──通略仔得著安慰。
JOB|10|22||彼個地暗暗親像黑墨，是死蔭混沌；伊的光親像黑墨。
JOB|11|1||拿瑪人瑣法應講：
JOB|11|2||話許多豈呣著應嗎？厚話的人豈通稱做義嗎？
JOB|11|3||你啲誇口人豈著靜靜嗎？你啲恥笑的時無人互你見誚嗎？
JOB|11|4||你講：我的道理純全；我佇你的目睭前清氣。
JOB|11|5||總是願上帝講話；閣開伊的嘴辯駁你，
JOB|11|6||指示你智慧的奧妙；這智慧有逐般的功效。你著知上帝無攏總記得你的罪過。
JOB|11|7||你豈會測度(tók)上帝的奧妙嗎？你豈會測度(tók)全能者到徹底嗎？
JOB|11|8||伊高親像天，你猶會做甚麼？比陰間卡深，你猶會知甚麼？
JOB|11|9||伊的量是比地卡長，比海卡闊。
JOB|11|10||伊若經過，來關禁人，召人審判，是誰會阻擋伊啊？
JOB|11|11||因為伊知虛假的人；雖然無注意，也攏看見罪過。
JOB|11|12||空虛的人攏無心思；人出世親像野驢的驢子。
JOB|11|13||你若端正你的心，閣向伊抬起手；
JOB|11|14||你的手內若有罪過，就著除去遠遠，也呣通容允不義踮佇你的布棚內。
JOB|11|15||彼時，你的確抬起你無瑕疵的面；你也欲徛在，攏無驚惶。
JOB|11|16||因為你欲bē記得你的艱苦，就若記得也親像水流過去一樣。
JOB|11|17||你的生活卡贏日中晝，雖然暗猶原親像早起時。
JOB|11|18||你欲安穩因為有所向望；你欲四界巡看，就通安心睏。
JOB|11|19||你欲倒啲，也無有拍驚你的，閣有多多人對你求恩。
JOB|11|20||總是歹人的目睭欲花。怹無路通逃走；怹所向望親像氣斷。
JOB|12|1||約伯應伊講：
JOB|12|2||恁真正是百姓啊，恁死，智慧也及恁死。
JOB|12|3||我也有心思，親像恁一樣，我無卡輸恁。諸個代誌，甚麼人呣知？
JOB|12|4||我是求叫上帝、得著伊聽的人，猶久互同伴譏刺；公義完全的人也互人譏刺。
JOB|12|5||安然的人心內看輕患難；這患難便便啲聽候腳著觸的人。
JOB|12|6||強盜的布棚亨通，惹著上帝的人得著安然，就是上帝大賞賜佇怹的手的。
JOB|12|7||今你去問走獸，怹欲教示你；也去問空中的鳥，怹欲給你講；
JOB|12|8||抑是及地講，伊欲教示你；海中的魚也欲給你講明。
JOB|12|9||佇諸個一切，是誰呣知是耶和華的手做按呢？
JOB|12|10||一切動物的生命及人類的喘氣攏佇伊的手。
JOB|12|11||耳孔豈bē試驗言語，親像上腭(chiūⁿ-kiuⁿ)試滋味嗎？
JOB|12|12||年老的有智慧；歲壽多的有見識。
JOB|12|13||智慧及能力在佇上帝；伊有計劃及見識，
JOB|12|14||看啊，伊拆毀的，bē會閣起造；伊關禁的人，無通閣解放。
JOB|12|15||看啊，伊禁止許個水，水就乾去；伊閣互水流出，地就變遷。
JOB|12|16||權能及效力在佇伊，受迷惑及迷惑人的攏屬佇伊。
JOB|12|17||伊互謀士抵著搶掠，閣互審判司變成戇人。
JOB|12|18||伊解放君王的捆縛，閣用帶縛怹的腰。
JOB|12|19||伊互祭司抵著搶掠，閣捙倒有權能的人。
JOB|12|20||伊改斜忠信的人的話，閣除去老人的見識。
JOB|12|21||伊互貴族受凌辱，閣解開有力的人的腰帶。
JOB|12|22||伊對黑暗中顯出深奧的事，閣帶出死蔭到光明的所在。
JOB|12|23||伊互邦國興旺也閣毀滅伊；伊互邦國開闊也閣遷徙怹。
JOB|12|24||地上百姓的頭人，伊除去怹的心思，互怹漂流佇無路的曠野；
JOB|12|25||怹無光，佇黑暗中四界摸，閣互怹顛來顛去，親像酒醉的人一樣。
JOB|13|1||看啊，這一切我的目睭攏看過；我的耳孔攏聽過，也明白。
JOB|13|2||恁所知的，我也知，我無卡輸恁。
JOB|13|3||我實在愛及全能者講話；我真愛及上帝理論。
JOB|13|4||總是恁是捏造白賊話的，攏是無路用的醫生。
JOB|13|5||願恁一概靜靜；才算是恁的智慧！
JOB|13|6||請恁聽我的理論，致意聽我的嘴的分訴。
JOB|13|7||恁欲為上帝來講不義的話嗎？為伊講詭詐的話嗎？
JOB|13|8||恁豈欲偏袒伊嗎？欲為上帝辯護嗎？
JOB|13|9||伊若查出恁，豈有好嗎？恁會騙伊親像騙人嗎？
JOB|13|10||恁若暗靜偏袒，伊的確欲責備恁。
JOB|13|11||伊的威嚴豈無互你驚嗎？伊的通驚畏豈無臨到恁嗎？
JOB|13|12||恁所紀念的箴言是親像火灰；恁的營寨是土糜的營寨。
JOB|13|13||恁靜靜，莫得插我！據在我講，就無論甚麼做伊來。
JOB|13|14||我啥事將我的肉咬佇我的嘴齒，將我的生命下佇我的手啊？
JOB|13|15||看啊，伊欲刣死我；我無通向望，總是我欲佇伊的面前表白我的所行。
JOB|13|16||這欲成做拯救我的，因為無虔誠的人bē得到伊的面前。
JOB|13|17||恁著細膩聽我的話，互我所辯論的入恁的耳孔。
JOB|13|18||看啊，我有排列我的案件，我知我欲得著稱做義。
JOB|13|19||是誰會及我辯論啊，有，我就靜靜來斷氣。
JOB|13|20||獨獨有二項莫得行佇我，我就無閃避離開你的面：
JOB|13|21||就是你的手勼倒轉，離開我遠遠；閣無用你的威嚴互我驚。
JOB|13|22||按呢，你叫，我就應；抑是互我講，你應我。
JOB|13|23||我的罪過及過失有偌多啊？求你互我知我的過失我的罪過。
JOB|13|24||你啥事掩你的面、掠我做你的對敵啊？
JOB|13|25||你豈欲搖動互風吹的樹葉嗎？追趇枯焦的草嗎？
JOB|13|26||因為你記載艱苦的事來辦我，閣互我擔當少年的時的罪過；
JOB|13|27||你用腳銬銬我的腳，致意看我一切的路，你給我的腳底畫定界限。
JOB|13|28||我欲受敗壞親像臭爛的物，親像著蛀蟲的衫。
JOB|14|1||對婦仁人所生的人，日子短少，有多多煩惱；
JOB|14|2||伊出親像花，續謝去，伊走去親像影，也無停啲。
JOB|14|3||親像此號的人，你豈開你的目睭看伊啊？閣導我受你的審判？
JOB|14|4||是誰會互清氣的對無清氣的出來？無一個會！
JOB|14|5||伊的日子既然受限定，伊的月的數額在佇你，你也設伊的界限，互伊bē會pôaⁿ過，
JOB|14|6||就求你目睭越轉無看伊，互伊會安得，親像倩工人做完伊的工。
JOB|14|7||因為樹若剉起來，猶久有向望閣發芛；軟的枝發無息；
JOB|14|8||雖然伊的根佇地裡真老，伊的欉也死佇土裡，
JOB|14|9||到得著水潤澤就會閣發芛，也親像栽種的物發枝。
JOB|14|10||總是人死就倒直直；氣一下斷，人佇叨落？
JOB|14|11||海中的水欲絕斷，河水欲消無乾去。
JOB|14|12||人也是按呢，倒落去bē閣起來，到天無去，也bē精神。長長睏叫bē醒。
JOB|14|13||願你囥我佇陰間，收我佇隱密的所在，聽候你的受氣息；給我定著日期，來紀念我。
JOB|14|14||人死會復活嗎？我就吞愞我勞苦的日，聽候我替換的日到。
JOB|14|15||你一下叫，我就應你；你會欣慕你的手所做的。
JOB|14|16||總是今你算我的腳步，豈無鑑察我的罪過嗎？
JOB|14|17||我的過失互你封佇袋仔內，我的罪過你縛住住。
JOB|14|18||山崩就散散去；石頭徙離伊的本位。
JOB|14|19||水會磨了石頭，大水會冲(chhiong)無地上的土；你也按呢絕人的向望。
JOB|14|20||你永遠卡贏伊，伊就過去；你變換伊的面貌，來差伊去。
JOB|14|21||伊的子兒得著榮光，伊呣知，怹抵著降低，伊也呣知。
JOB|14|22||獨獨伊的肉身家己啲痛疼，伊的神魂家己啲憂悶。
JOB|15|1||提幔人以利法應講：
JOB|15|2||智慧的人豈欲用空虛的智識來應，抑是用東風充滿伊的腹肚嗎？
JOB|15|3||伊豈欲用無利益的話及無路用的話來辯論嗎？
JOB|15|4||你實在廢無敬畏，佇上帝的面前阻擋敬虔的心。
JOB|15|5||因為你的罪過教示你的嘴；你揀詭詐的人的舌。
JOB|15|6||定你的罪的是你的嘴，呣是我；你的嘴唇干證你的呣著。
JOB|15|7||你是頭一個出世的人嗎？抑是比諸個山卡代先受造嗎？
JOB|15|8||上帝秘密的旨意你曾聽見嗎？智慧豈是你獨得嗎？
JOB|15|9||有甚麼你知，阮呣知嗎？抑是你明白，阮無明白啊？
JOB|15|10||阮中間有頭毛白的及年老的，比你的老父猶卡老。
JOB|15|11||上帝的安慰以及伊溫和勸你的話，你看做小可嗎？
JOB|15|12||你的心啥事掠你去？你的目睭啥事啲眥，
JOB|15|13||才互你的神反對上帝，也互你的嘴講許個話？
JOB|15|14||世間人是甚麼，會算做清氣啊？婦仁人所生的是甚麼，會算做公義嗎？
JOB|15|15||看啊，上帝無信任伊的聖者；諸個天佇伊面前，也無清氣，
JOB|15|16||何況可惡腐敗的人、飲罪惡親像飲水的啊！
JOB|15|17||我欲指示你，你著聽我；我欲講起所看見的，
JOB|15|18||就是智慧的人對列祖所傳來，也無隱密的。（
JOB|15|19||此個地獨獨賞賜怹，也無外人對怹中間經過。）
JOB|15|20||歹人一生的日子是痛苦；就是為強暴的人所定著的年額。
JOB|15|21||通驚的聲常常佇伊耳孔；佇平安的時，毀滅者欲到伊遐。
JOB|15|22||伊呣信會對黑暗轉來；伊互刀劍聽候伊。
JOB|15|23||伊四界流討食，講：叨落有啊？伊知有黑暗的日便便啲聽候伊。
JOB|15|24||患難困苦互伊驚惶，閣贏伊，親像君王備辦出陣一樣。
JOB|15|25||因為伊伸手攻擊上帝，用驕傲抗拒全能者，
JOB|15|26||伊用硬的頷頸，厚的盾牌走來抵敵全能者；
JOB|15|27||因為伊的面真肥，伊的腰肥到有膋。
JOB|15|28||伊徛起佇荒廢的城，無人徛起的厝，就是得欲變做土堆的。
JOB|15|29||伊bē得著好額，財物bē長長佇啲，怹的土產也bē生湠佇地裡。
JOB|15|30||伊bē脫離黑暗。火焰欲燒乾伊的枝；伊欲對上帝嘴內的氣，來無去。
JOB|15|31||伊呣通倚靠虛假來家己騙，因為虛假欲成做伊的報應。
JOB|15|32||伊的日期未到的代先，此個代誌欲成；伊的枝bē青翠。
JOB|15|33||伊欲親像葡萄樹，伊的粒未熟就落，閣親像橄欖樹，落伊的花。
JOB|15|34||無虔誠的類的確無生湠；賄賂者的布棚欲互火燒去。
JOB|15|35||怹懷孕殘害，生出罪孽；腹內所備辦的詭詐。
JOB|16|1||約伯應講：
JOB|16|2||此號的話，我有聽見多多啦；恁的安慰，攏是互人倒艱苦。
JOB|16|3||此號荒唐的話有窮盡嗎？有甚麼激動你來應嗎？
JOB|16|4||我也會講親像恁此號的話；恁若踮佇我的境遇，我也會鬥歸涫的話來攻擊恁，閣會對恁搖我的頭。
JOB|16|5||總是我會用嘴互恁堅固，用嘴唇的安慰互恁減輕。
JOB|16|6||我若講話，我的憂悶猶原無減輕；我若靜靜，就憂悶會離開我嗎？
JOB|16|7||總是今伊互我困苦，你互我的同伴離開我。
JOB|16|8||你有掠著我，是通做干證；我的消瘦起來攻擊我，當我的面前做干證。
JOB|16|9||伊受氣拆裂我，窘迫我，伊對我咬齒；我的對敵目睭金金眥我。
JOB|16|10||怹對我開怹的嘴，搧我的嘴䩃(chhùi-phóe)來凌辱我，怹聚集來攻擊我。
JOB|16|11||上帝將我交互不義的人，將我㧒佇歹人的手。
JOB|16|12||我安然的時，伊給我遏折，勒我的頷頸，給我摔碎碎，閣祀我做伊的箭把。
JOB|16|13||伊的箭四面圍我；破裂我的臟腑，也無寬恕，將我的膽傾佇地裡。
JOB|16|14||伊拍我，拍了閣拍，親像勇士走來攻擊我。
JOB|16|15||我紩(thīⁿ)麻布佇我的皮膚，將我的角頕(tàm)落土。
JOB|16|16||我的面因為流目屎就變紅，佇我的目睭皮有死的蔭影。
JOB|16|17||總是我的手無暴虐；我的祈禱也是清氣。
JOB|16|18||地啊，莫得遮蓋我的血！願我的喉叫無停歇的所在！
JOB|16|19||看啊，今我的干證佇天裡，我的保認的佇頂面。
JOB|16|20||我的朋友譏刺我，總是我的目睭向上帝流目屎。
JOB|16|21||願伊向上帝來替人辯明，也替人的子佇伊的厝邊辯明；
JOB|16|22||因為閣過幾若年，我欲行彼條去無閣倒轉的路。
JOB|17|1||我的氣絕啦，我的日子滅盡啦；我的墳墓便啦！
JOB|17|2||實在有譏刺我的佇我遮，我的目睭常常看見怹刺激我的事。
JOB|17|3||願你用準當互我，給我做保認佇你的面前。有是誰肯及我頓手？
JOB|17|4||因為你遮蓋怹的心互怹無明理，所以你無欲互怹升高。
JOB|17|5||人交付伊的朋友去互人搶奪，伊的子的目睭欲失明。
JOB|17|6||我成做百姓中的笑談；我互人涎呸到面裡。
JOB|17|7||我的目睭因為憂悶來煙暈；我的百體攏親像影。
JOB|17|8||因為按呢正直的人欲卬愕；無罪的人欲激勵家己來攻擊無敬虔的人。
JOB|17|9||義的人也欲堅守伊所行的路；手清氣的人欲愈加添伊的氣力。
JOB|17|10||總是恁眾人，請恁閣來！因為恁中間，我尋無一個智慧的人。
JOB|17|11||我的日子已經過身；我的計劃、我的心所想的已經斷絕。
JOB|17|12||怹掠暝做日，講：光近佇黑暗。
JOB|17|13||我若向望陰間做我的厝，我若舖眠床佇黑暗中，
JOB|17|14||我若對朽爛講：你是我的老父；對蟲講：你是我的老母我的姊妹；
JOB|17|15||按呢，我的向望佇叨落？我的向望是誰會看見啊？
JOB|17|16||到做一下安息佇土裡的時，這向望欲落到陰間的門閂遐。
JOB|18|1||書亞人比勒達應講：
JOB|18|2||你啲尋話縫(ōe-phāng)欲到甚麼時啊？你著斟酌想，然後阮才講。
JOB|18|3||阮啥事互你掠做精牲，互你看做流siông啊？
JOB|18|4||你此個大受氣拆裂家己的，地豈會為著你來受棄拺嗎？石磐豈會徙開原位嗎？
JOB|18|5||歹人的光實在欲熄；伊的火焰欲無光。
JOB|18|6||伊布棚內的光欲變做黑暗；伊頂面的燈也欲熄去。
JOB|18|7||伊嚴硬的腳步欲抵著阻礙；伊的計謀欲絆倒伊家己。
JOB|18|8||因為伊的腳害伊家己入陷坑，伊行佇活罩的頂面。
JOB|18|9||圈套欲纏著伊的腳後㬹(kha-āu-tiⁿ)；羅網欲掠著伊。
JOB|18|10||活扣為著伊埋佇土裡；絆索為著伊張佇路裡。
JOB|18|11||四圍有驚惶欲互伊驚，閣追趕伊的腳後㬹。
JOB|18|12||伊的氣力欲衰微；災禍便便佇伊的身邊。
JOB|18|13||伊欲吞伊的皮肉；歹症頭欲吞食伊的肢體。
JOB|18|14||伊欲佇所倚靠的布棚受拔出來，帶到通驚的王遐。
JOB|18|15||無屬伊的欲徛起佇伊的布棚；欲有硫磺撒佇伊所徛起的所在。
JOB|18|16||佇下底伊的根頭欲枯焦；佇頂面，伊的枝欲剪除。
JOB|18|17||伊的紀念欲滅無佇地上；伊的名字也無留佇街市裡。
JOB|18|18||伊欲對光明中受趕到黑暗，閣欲受趕出世界。
JOB|18|19||佇伊的百姓中欲無子無孫；佇伊寄腳的所在也無留一人佇啲。
JOB|18|20||為著伊的日子，後來的人卬愕，親像前的人的驚惶。
JOB|18|21||不義的人的家實在是按呢；這就是呣識上帝的人的所在。
JOB|19|1||約伯應講：
JOB|19|2||恁互我的心憂苦，用話傷害我欲到底時啊？
JOB|19|3||恁這十擺凌辱我；恁歹款待我也無家己見誚。
JOB|19|4||我若果然有過失，這過失是在佇我家己。
JOB|19|5||恁果然欲對我誇口大，閣用我的凌辱責備我，
JOB|19|6||就著知這是上帝枉屈我，用伊的羅網圍我。
JOB|19|7||看啊，我因為冤枉來喉叫，也無得著聽；我哮救，也無得著公斷。
JOB|19|8||伊圍截我的路，互我bē得過去；閣互我的路徑黑暗。
JOB|19|9||伊褪去我的榮光，㨨去我頭殼頂的冕旒。
JOB|19|10||伊佇四圍毀壞我，我就無去，我的向望拔起來親像拔樹。
JOB|19|11||伊的受氣烈烈攻擊我，伊掠我做伊的對敵的一個。
JOB|19|12||伊的軍兵一齊來，造怹的路來攻擊我，紮營佇我的布棚的四圍。
JOB|19|13||伊互我的兄弟隔開遠遠，相識的人及我生疏。
JOB|19|14||我的親人及我斷絕；我親密的朋友攏bē記得我。
JOB|19|15||寄腳佇我厝內的人，以及我的女婢攏看我做外人；怹看我做外邦人。
JOB|19|16||我叫我的奴僕，伊呣應，我著親嘴求伊。
JOB|19|17||我嘴的氣味，互我的某厭賤；及我像腹的，也厭賤我的臭味。
JOB|19|18||連囝仔也看輕我；我若起來，怹攏譏刺我。
JOB|19|19||我親密的朋友攏厭賤我；我平日所疼的人對我變面。
JOB|19|20||我的皮抈佇我的骨；我只有剩嘴齒岸。
JOB|19|21||我的朋友啊，恁著可憐我！可憐我！因為上帝的手摸著我。
JOB|19|22||恁啥事親像上帝窘迫我，掠我的肉做無通飽足嗎？
JOB|19|23||今願將我的話寫起來，閣記佇冊裡；
JOB|19|24||用鐵鏨，用鉛刻住佇石裡，互伊永永佇啲，
JOB|19|25||因為我知救贖我者是活的，日後伊欲徛佇土的頂面。
JOB|19|26||我此個皮敗壞了後，我欲佇肉體的外面得著見上帝。
JOB|19|27||我本身欲看見伊是為我者，我親目看見伊，呣是外人。我的心腸佇我的內面到溶去！
JOB|19|28||恁若講：阮欲怎樣窘迫伊？代誌的根本在佇我；
JOB|19|29||恁著驚刀劍；因為受氣就有刀劍的刑罰，互恁知有審判。
JOB|20|1||拿瑪人瑣法應講：
JOB|20|2||我的心內著急，所以我的心思迫我著應。
JOB|20|3||我聽見彼個凌辱我的責備；我智慧的心教我應。
JOB|20|4||你豈呣知對古早，對有人佇世間以來，
JOB|20|5||歹人的大悅無久長，無敬虔的人的歡喜目nih久若定？
JOB|20|6||伊的高雖然抵天，伊的頭殼雖然到雲裡，
JOB|20|7||伊到尾欲滅無，親像伊的糞一樣；平素看見伊的人欲講：伊佇叨落啊？
JOB|20|8||伊欲親像眠夢飛去，無通尋著，伊欲受趕走，親像暝時的異象。
JOB|20|9||平素看見伊的，伊的目睭bē閣看見伊；伊的本所在也無閣看見伊，
JOB|20|10||伊的子兒欲對喪鄉人求恩；伊的手欲還貨財。
JOB|20|11||伊的骨滿滿有少年的力，總是欲及伊相及倒佇土裡。
JOB|20|12||罪惡佇伊的嘴雖然甜，雖然伊囥佇伊的舌下，
JOB|20|13||雖然保惜呣肯放拺，定定含佇伊的嘴；
JOB|20|14||伊的食物到伊的腸仔就變，成做毒蛇的膽佇伊的內面。
JOB|20|15||伊吞食財寶，欲閣吐出；上帝欲對伊的腹肚撏出來。
JOB|20|16||伊欲吸毒蛇的毒；蛇的舌也欲害死伊。
JOB|20|17||伊bē得著看見江河，流蜜及奶的溪。
JOB|20|18||伊著磨所得著的著還人，無通食落去，bē會照所交易的財物來歡喜。
JOB|20|19||因為伊壓制喪鄉人，閣棄拺伊；強佔人的厝也bē會起造。
JOB|20|20||因為伊的心內未曾安靜，伊所歡喜的攏bē保全。
JOB|20|21||無一件無互伊吞落去，所以伊的福樂bē久長。
JOB|20|22||當伊好額充足的時，欲到狹窄的所在；艱苦的人攏欲出手拍伊。
JOB|20|23||伊的腹肚欲飽的時，上帝欲降猛烈的受氣佇伊；伊啲食的時，欲降受氣佇伊的頂面。
JOB|20|24||伊閃離鐵的器具；銅的弓欲射透伊。
JOB|20|25||伊一下拔伊，就對伊的身軀出來；光爁爁的箭尾欲對伊的膽出，驚惶欲到佇伊。
JOB|20|26||一切的黑暗收囥為著伊的財寶；人所無歕的火欲燒滅伊，閣欲燒毀留佇伊的布棚的。
JOB|20|27||天欲顯明伊的罪惡；地欲起來攻擊伊。
JOB|20|28||伊的家伙欲無去；攏欲消滅佇上帝受氣的日。
JOB|20|29||這就是歹人對上帝所得的份額，是上帝給伊定著的產業。
JOB|21|1||約伯應講：
JOB|21|2||恁著致意聽我的話，用此個做恁的安慰。
JOB|21|3||請寬容我，我欲閣講；我講了，據在你譏刺！
JOB|21|4||論到我，我豈是對人哀怨？我的心神怎樣無著急啊？
JOB|21|5||恁著看我來卬愕，用手掩嘴。
JOB|21|6||我若想著，就驚，通身軀愕愕惙。
JOB|21|7||歹人啥事活啲，食長歲壽，勢力強盛啊？
JOB|21|8||怹看見子孫及怹平平成立，怹的後裔佇怹的目睭前也是按呢。
JOB|21|9||怹的家眷安然無驚；上帝的枴也無拍怹。
JOB|21|10||怹的牛牨生湠無斷；怹的牛母生子也無墜胎。
JOB|21|11||怹差囝仔出去，親像羊群；怹的子兒四界趒跳(tiô-thiàu)。
JOB|21|12||怹隨鈴瓏鼓及琴來唱歌，閣因為品簫(phín-siau)的聲來歡喜。
JOB|21|13||怹度過日事事亨通，目nih久落陰間。
JOB|21|14||怹對上帝講：著離開阮！阮呣愛識你的路。
JOB|21|15||全能者是是誰，互阮著服事伊啊？阮祈求伊有甚麼利益啊？
JOB|21|16||看啊，怹的福氣呣是佇怹的手；願歹人的計謀離開我遠遠。
JOB|21|17||歹人的燈欲熄？災禍到佇怹？上帝的受氣互怹抵著艱苦，有偌多擺啊？
JOB|21|18||怹親像風前的草仔幼，親像狂風吹去的粗糠有偌多擺啊？
JOB|21|19||恁講：上帝將伊的罪惡給伊的子積聚啲；我講：呣值著報應伊本身，互伊家己知。
JOB|21|20||互伊親目看見家己敗壞，本身飲全能者的受氣。
JOB|21|21||伊的年月半中長絕斷，過世了，伊佇伊的家有甚麼快樂啊？
JOB|21|22||上帝審判許個佇高位的，是誰會將智識教示伊啊？
JOB|21|23||有人到死氣力齊備，滿滿得著平靜安然；
JOB|21|24||伊的胸脅真肥，伊的骨髓潤澤。
JOB|21|25||有人到死心痛苦，攏未曾試著福氣；
JOB|21|26||怹攏一樣倒佇土裡，互蟲蓋密。
JOB|21|27||看啊，我知恁的意思，及恁冤枉我的計謀。
JOB|21|28||因為恁講：霸王的厝佇叨落？歹人平時徛起的厝佇叨落？
JOB|21|29||恁無問過路的人嗎？豈bē認得怹的證據嗎？
JOB|21|30||就是歹人佇災禍的日得著留啲，佇受氣的日得著脫離。
JOB|21|31||伊所行的，是誰當面講伊？伊所做的，是誰報應伊？
JOB|21|32||總是伊會互人扛到塚山；閣有顧守者佇伊的墓。
JOB|21|33||山谷的土丸伊掠做甜；欲有眾人隨佇伊的後面，親像佇伊代先者bē算得。
JOB|21|34||恁所應答的話窮真攏是假，恁怎樣空空安慰我啊？
JOB|22|1||提幔人以利法應講：
JOB|22|2||人豈會利益上帝嗎？智慧的人實在是利益家己。
JOB|22|3||你做人公義，豈互全能者歡喜嗎？你所行完全，豈會互伊得利嗎？
JOB|22|4||豈是因為你敬畏伊，來責備你、審判你嗎？
JOB|22|5||你的罪惡豈呣是大嗎？你的罪過實在無窮盡；
JOB|22|6||你無因端提兄弟的當頭，閣褪無通穿的人的衫。
JOB|22|7||厭倦的人，你無用水互怹飲；枵餓的人，你對怹收囥食物。
JOB|22|8||有能力的人得著土地；體面的人踮佇彼中間。
JOB|22|9||你互寡婦空手倒去，無父的子的手骨受遏折。
JOB|22|10||所以，活罩四面圍你，驚惶忽然到攪擾你；
JOB|22|11||抑是黑暗互你無通看見，多多水淹密你。
JOB|22|12||上帝豈呣是佇天的高嗎？著看星辰的極頭怎樣許高！
JOB|22|13||你就講：上帝知甚麼？伊豈會看透黑暗來審判嗎？
JOB|22|14||密雲遮蓋伊，互伊bē看見；伊行佇穹蒼的頂面。
JOB|22|15||你豈愛趁古早的路，就是歹人所行的嗎？
JOB|22|16||怹是未到時受滅去，怹的地基互大水流去。
JOB|22|17||怹對上帝講：著離開阮！閣講：全能者會給阮做甚麼啊？
JOB|22|18||總是伊用好物充滿伊的厝；願歹人的計謀離開我遠遠。
JOB|22|19||義人欲看見來歡喜；無罪的人欲恥笑怹；
JOB|22|20||講：許個起來攻擊阮的果然受剪除，怹所剩的攏互火燒去。
JOB|22|21||今你著及上帝親蜜，就會得著平安；按呢福氣欲臨到你。
JOB|22|22||今著承受伊嘴內的教示，將伊的話囥佇你的心。
JOB|22|23||你若歸向全能者，對你的布棚內除去不義，你就得著興起。
JOB|22|24||你著㧒寶貝佇塵埃裡，㧒俄斐的金佇溪河石頭的中間；
JOB|22|25||全能者就欲做你的寶貝，做你的紋銀。
JOB|22|26||你就欲掠全能者做歡喜，面抬高向上帝。
JOB|22|27||你祈禱伊，伊就聽你；你也欲謝你的願。
JOB|22|28||你定著欲做甚麼，彼個代誌的確成；光也欲照你的路。
JOB|22|29||怹降低的時，你猶原通講：升高；謙卑的人，上帝欲拯救伊。
JOB|22|30||連有罪的人，上帝也欲救伊；因為你的手清氣，伊欲得著救。
JOB|23|1||約伯應講：
JOB|23|2||今我的哀怨算做悖逆；我所受的責罰卡重佇我的吐氣。
JOB|23|3||願我會知對怎樣尋上帝，互我通到伊的座位，
JOB|23|4||我欲排列案件佇伊的面前，我的嘴夠額通辯明。
JOB|23|5||我也得著知伊應我的話，也明白伊對我所講的。
JOB|23|6||伊豈欲用大權能及我計較嗎？的確無按呢！伊欲俯落聽我。
JOB|23|7||佇遐正直者會及伊辯論；按呢，我欲永遠脫離審判我的。
JOB|23|8||看啊，我進前去，伊無佇遐，我退後去，也無看見伊。
JOB|23|9||佇倒旁伊啲行代誌，我無看見伊，佇正旁伊踮密，我也無看見伊。
JOB|23|10||總是伊知我所行的路；伊試煉我了後，我欲親像過鍛煉的金。
JOB|23|11||我的腳隨伊的腳步；我執守伊的路，也無偏斜。
JOB|23|12||伊嘴唇的命令，我未曾違背；我對重伊嘴內的話，贏過我所著用的米糧。
JOB|23|13||伊有一定的心志，是誰會給伊越轉啊？伊的心所愛的，就行伊。
JOB|23|14||所給我定著的，伊欲成伊；此號的事伊猶有多多。
JOB|23|15||所以我佇伊的面前栗栗惙；我想著就驚。
JOB|23|16||因為上帝互我失膽；全能者互我栗栗惙。
JOB|23|17||因為我的驚惶呣是為著黑暗，也呣是因為黑暗遮蓋我的面。
JOB|24|1||全能者啥事無將時期收囥，識伊的人啥事無看見伊的日啊？
JOB|24|2||有人移徙地界，搶奪歸群的精牲來飼伊。
JOB|24|3||怹趕無父的子的驢，牽寡婦的牛做準當。
JOB|24|4||怹捙喪鄉人離開路；地上的艱苦人相及去匿。
JOB|24|5||看啊，怹親像野驢佇曠野，出去做工，勤勤尋食：曠野給怹的子出食物，
JOB|24|6||割田裡的糧草，挽歹人所剩的葡萄，
JOB|24|7||通暝褪腹裼無穿衫倒啲，寒冷無蓋被，
JOB|24|8||佇山裡互大雨沃tâm，因為無遮截就匿倚佇石腳。
JOB|24|9||對老母的胸前搶無父的子去，閣對喪鄉人提準當，
JOB|24|10||致到人無衫，褪裼來行，枵枵啲擔稻把，
JOB|24|11||佇許個人圍牆內夾油，踏酒窟，家己猶久嘴乾。
JOB|24|12||佇多多百姓的城內有人哀哀孱，受傷的人的心悲哀；總是上帝無鑑察彼個不義。
JOB|24|13||也有人違背光明，呣識伊的路，也無踮佇伊的路上。
JOB|24|14||刣人者天昲光就起來，刣死艱苦者及喪鄉人，佇暝時親像賊。
JOB|24|15||姦淫的人的目睭聽候到黃昏，講：無人目睭會看見我，閣遮蓋伊的面。
JOB|24|16||怹佇暝時挖厝孔；日時家己匿，也呣知彼個光。
JOB|24|17||因為怹看天光早做死蔭，因為怹佇死蔭真慣勢。
JOB|24|18||伊佇水面真輕快。怹的份額佇地上受咒詛；伊無閣越轉來行葡萄園的路。
JOB|24|19||亢旱及燒熱消無雪水；陰間對佇犯罪的人也是按呢。
JOB|24|20||懷孕伊的胎欲bē記得伊；蟲食伊，欲掠做甜；伊無閣受紀念。不義欲親像樹受遏折。
JOB|24|21||伊欺負無懷孕無生子的婦仁人，無好款待守寡人。
JOB|24|22||閣用伊的權能保全強猛的人；雖然伊的活命絕望猶久會閣起來。
JOB|24|23||伊賞賜伊安然，伊就有所倚靠；伊的目睭也看顧怹的路。
JOB|24|24||怹升高，霎仔久就無去；怹降低，互人收拾，親像眾人，閣親像麥穗受割起來。
JOB|24|25||若呣是按呢，是誰會證明我是白賊者，也互我的話歸佇空空啊？
JOB|25|1||書亞人比勒達應講：
JOB|25|2||權能及威嚴，攏是伊的；伊佇高的所在行和平。
JOB|25|3||伊的軍兵豈會算得嗎？伊的光一下出，是誰無互伊照著啊？
JOB|25|4||按呢佇上帝的面前，人豈可會稱做義？婦仁人所生的豈可會清氣？
JOB|25|5||看啊，佇伊的目睭前月無光，星也無清氣
JOB|25|6||莫卻人是蟲，世間人是tō蚓(ún)！
JOB|26|1||約伯應講：
JOB|26|2||無氣力者你有幫助伊到怎樣！手骨軟者你有拯救伊到怎樣！
JOB|26|3||你有怎樣教示無知的人！閣大發明真實的智識！
JOB|26|4||你對是誰講話？是誰的神對你出？
JOB|26|5||陰魂愕愕惙佇水下以及佇遐徛起者。
JOB|26|6||佇伊的面前，陰間露現；亞巴頓也無蓋密。
JOB|26|7||伊展開北方佇空中的頂面，吊地佇無有物的頂面；
JOB|26|8||用水包佇伊的密雲內，雲佇水的下面也bē破裂；
JOB|26|9||伊遮截伊的座位，閣舖伊的雲佇彼頂面；
JOB|26|10||伊佇水面畫出界限，到光及暗交界的所在。
JOB|26|11||天的柱振動因為伊的責備來卬愕。
JOB|26|12||伊用能力激動大海；伊用智識拍破拉哈伯，
JOB|26|13||用伊的氣互天有清彩；伊的手鑿透gâu走的蛇。
JOB|26|14||看啊，諸個不過是伊所做的小可的；咱所對伊聽見的聲細到怎樣！伊大權能的雷是誰會測度(tók)啊？
JOB|27|1||約伯閣續接提起伊的言論講：
JOB|27|2||上帝奪我的理由，全能者苦楚我的心神。我指伊的永活來講：
JOB|27|3||因為我的活命猶久完全佇我的內面；上帝的氣猶久佇我的鼻孔。
JOB|27|4||我的嘴唇決斷無講不義；我的舌也無講詭詐。
JOB|27|5||我斷斷無稱恁做義；我到死也呣算我做無完全！
JOB|27|6||我執守我的義，無欲放拺；我的心一世人無責備我。
JOB|27|7||願我的對敵親像歹人；願彼個起來攻擊我的，親像不義的人。
JOB|27|8||無敬虔的人雖然搶著財利，上帝取伊的活命的時猶有甚麼向望？
JOB|27|9||患難臨到伊的時，上帝豈欲聽伊的求叫？
JOB|27|10||伊豈會用全能者做歡喜，伊時常求叫上帝嗎？
JOB|27|11||上帝所做的，我欲教示你；全能者所有者，我也無隱瞞。
JOB|27|12||看啊，恁本身攏有看見，啥事一盡虛假啊？
JOB|27|13||歹人對上帝所受的份額，強暴的人對全能者所得著的產業就是此個；
JOB|27|14||伊的子兒若加添多多，是欲互刀刣死；伊的後裔無通食夠額。
JOB|27|15||伊所剩的人欲抵著瘟疫來埋葬；也伊的寡婦無啼哭。
JOB|27|16||伊雖然積聚銀親像塵埃，閣備辦衣裳親像土；
JOB|27|17||伊做伊備辦，總是義人欲穿伊；無罪的人欲分伊的銀。
JOB|27|18||伊親像蛀蟲起厝，閣親像守更的搭伊的寮仔。
JOB|27|19||伊好額倒啲，總是無得著收埋，伊展開目睭就無去。
JOB|27|20||驚惶欲親像大水趇著伊；暝時的大風欲掃伊去。
JOB|27|21||東風吹伊，伊就去，閣趕伊離開本所在。
JOB|27|22||因為上帝射著伊，也無寬恕；伊苦bē通脫離伊的手。
JOB|27|23||人欲對伊拍噗仔，也欲出口號，趕伊離開本所在。
JOB|28|1||出銀有伊的礦；所鍛煉的金也有伊的所在啲出。
JOB|28|2||鐵是對地裡取出來；銅是對石鎔出來。
JOB|28|3||人消無彼個黑暗，尋到盡底，有黑暗及死蔭中的石，
JOB|28|4||伊離開人寄腳的所在開穴，行佇彼頂面的人無想著伊；怹離開人，墜佇穴中甩來甩去。
JOB|28|5||論到地，米糧對遐出，伊的下底親像互火給伊反起來。
JOB|28|6||伊的石中有藍寶石，伊也有金沙。
JOB|28|7||彼條路鷹鳥呣識；小鷹的目睭也無看見。
JOB|28|8||惡獸呣曾踏著伊；猛獅也呣曾對遐過。
JOB|28|9||伊伸手拍𠕇石，對山的根基給伊反起來，
JOB|28|10||伊佇石頭中開溝，親目看見逐樣的寶物。
JOB|28|11||伊塞密水互伊bē滴落來，閣提出隱密的物互伊見光。
JOB|28|12||總是，智慧對叨落會尋著？聰明的所在佇叨落？
JOB|28|13||伊的價錢無人知，佇活人的地也無地通尋。
JOB|28|14||深淵講：無佇我遮；大海講：無及我佇啲。
JOB|28|15||Bē會用黃金來得著伊，也bē會秤銀做伊的價錢。
JOB|28|16||俄斐的金bē值著伊，寶貴的碧玉，及藍寶石也bē；
JOB|28|17||黃金及玻璃bē比得伊；好金的器具無夠額及伊換。
JOB|28|18||珊瑚、水晶攏無夠額通講；因為得著智慧贏過真珠。
JOB|28|19||古實的黃玉bē比得伊；足成的金呣值著伊。
JOB|28|20||按呢智慧對叨落來？聰明的所在佇叨落？
JOB|28|21||既然對一切有活命者的目睭隱密，對空中的飛鳥遮掩。
JOB|28|22||亞巴頓及死失講：阮耳孔聽見伊的風聲。
JOB|28|23||上帝明白智慧的路，也知伊的所在。
JOB|28|24||因為伊鑑察到地的極頭，遍看普天下，
JOB|28|25||定著風的輕重，閣量水的多少；
JOB|28|26||伊給雨水定著例，給雷電定著伊的路。
JOB|28|27||彼時伊看見伊，來講明伊；伊造成伊，閣查察伊。
JOB|28|28||伊對人講：看啊，敬畏主就是智慧；離開歹就是聰明。
JOB|29|1||約伯閣續接提起伊的言論講：
JOB|29|2||願我親像從前許個月，親像上帝保守我的日。
JOB|29|3||彼時伊的燈照佇我的頭殼；我靠伊的光行過黑暗。
JOB|29|4||親像我佇秋天的日，佇我的布棚，上帝及我親密；
JOB|29|5||全能者猶久及我佇啲；我的子兒佇我的四圍。
JOB|29|6||用奶洗我的腳；石磐給我出油成溪。
JOB|29|7||我行到城門，佇街市設我的座位；
JOB|29|8||少年人看見我就走去匿，老人也起來徛；
JOB|29|9||首領就停止伊的話，用手掩怹的嘴；
JOB|29|10||貴族無開聲，舌頭粘佇上腭(chiūⁿ-kiuⁿ)，
JOB|29|11||因為耳孔聽見的，就稱我做有福氣；目睭看見的，就給我做干證；
JOB|29|12||因為我拯救哀求的艱苦人，及無父的子無人幫助的。
JOB|29|13||得欲死無的人給我祝福；我也互寡婦的心歡喜來唱歌。
JOB|29|14||我穿公義，伊也用我做衫，用公平做袍，做帽。
JOB|29|15||我做睛暝人的目睭，做跛腳的人的腳。
JOB|29|16||我做喪鄉人的父；平素呣識者的案件，我查察伊。
JOB|29|17||我拍折歹人的牙槽，搶伊的嘴齒所咬的。
JOB|29|18||我就講：我欲死佇我的巢，我的日子欲加添，親像沙。
JOB|29|19||我的根伸到水邊；露水歸暝落佇我的枝。
JOB|29|20||我的榮光佇我常常新；我的弓佇我的手閣再緊。
JOB|29|21||人聽見我就聽候，靜靜等我指教。
JOB|29|22||我講了，怹就無閣講；我的話親像雨滴佇怹的頂面。
JOB|29|23||怹聽候我親像聽候雨水，大開怹的嘴親像欣慕春天的雨。
JOB|29|24||怹失望，我安慰怹；怹bē會改變我的面的光。
JOB|29|25||我給怹揀路，我坐頭位；我親像王佇軍隊中徛起，閣親像安慰傷心的人。
JOB|30|1||總是現今，比我卡少年的人恥笑我；彼號人的老父，我本看怹，bē卡輸我羊群的狗。
JOB|30|2||怹的壯年已經衰退，怹的手的力及我甚麼干涉？
JOB|30|3||怹因為欠缺及枵餓，身體消瘦，佇荒廢冷靜的黑暗中喫乾土，
JOB|30|4||佇草埔中間挽藜葍的菜，金雀花的根做怹的食物，
JOB|30|5||怹對人的中間受趕出；人喝怹親像喝賊。
JOB|30|6||怹續著踮佇山谷的深坑，佇地穴及石洞的內面；
JOB|30|7||佇樹林內親像驢哮，佇莿帕腳啲伸勻。
JOB|30|8||怹是戇人的子兒，是下賤人的子兒；受鞭拍，趕出境外。
JOB|30|9||今諸個人掠我做怹的歌曲，做怹的話柄。
JOB|30|10||怹厭惡我，離開我遠遠，見著我的面就呸涎。
JOB|30|11||因為伊放量伊的索來苦楚我，怹就佇我的面前無家己約束。
JOB|30|12||卑賤的種類佇我的正旁起來，拺開我的腳，造陷害的路來攻擊我。
JOB|30|13||怹毀壞我的路，加添我的患難，就是無得著幫助的人。
JOB|30|14||怹親像對闊大的破隙來，佇毀壞的中間直直翱來。
JOB|30|15||驚惶的事越轉到佇我，怹趕逐我的榮光親像風；我的福祿親像雲過去。
JOB|30|16||今我的心神佇我的內面極失志；患難的日給我擒住住。
JOB|30|17||暝時，我的骨受刺鑿𢬳節，痛疼喫我無息。
JOB|30|18||因為此個大的力，我的衣服呣成樣，親像衫的頷頸領給我束緊緊。
JOB|30|19||伊㧒我佇土糜，我就親像土粉及火灰。
JOB|30|20||我求叫你，你呣應我；我徛起來，你干單啲看。
JOB|30|21||你變殘忍來款待我，閣用你的手的大力窘迫我，
JOB|30|22||舉起我佇風的頂面，互我騎伊，閣消滅我佇真透的風。
JOB|30|23||因為我知你欲互我到死無，到彼間為著攏總有活命者所定著的厝。
JOB|30|24||人跋倒的時豈無伸手？抵著災禍豈無因為按呢喝救？
JOB|30|25||人抵著患難，我豈無為著伊啼哭？人喪鄉，我的心豈無為著伊憂悶？
JOB|30|26||我向望得著福氣，災禍就到；我聽候光明，黑暗就來。
JOB|30|27||我的心腸滾絞無息；苦難的日臨到我。
JOB|30|28||我無日光就啼哭行去；我徛佇會中啲喉叫求幫助。
JOB|30|29||我及山狗做兄弟，及鴕鳥做同伴。
JOB|30|30||我的皮膚黑就翏落去，我的骨頭因為熱受燒。
JOB|30|31||所以，我的琴變做悲哀的音；我的簫變做啼哭者的聲。
JOB|31|1||我及我的目睭立約，豈可會注意看在室女啊？
JOB|31|2||因為上帝對頂面所定著的份額，全能者對頂面所派的基業是甚麼啊？
JOB|31|3||豈呣是患難臨到不義者，災禍臨到作孽者嗎？
JOB|31|4||伊豈呣是鑑察我的路，點算我的腳步嗎？
JOB|31|5||我若及虛假相及行，腳若趕緊隨詭詐；
JOB|31|6||（願我互公道的天秤來秤，互上帝知我的純全；）
JOB|31|7||我的腳步若偏離正路，我的心若跟隨我的目睭，若有垃墋粘佇我的手；
JOB|31|8||就願我所種的別人食伊，我所出產的，伊的根受拔出。
JOB|31|9||我的心若互婦女引誘去，抑是我匿佇厝邊的門啲等，
JOB|31|10||就願我的婦仁人給人挨磨，別人也及伊同房。
JOB|31|11||因為這是大歹，是審判司應該辦的罪。
JOB|31|12||這是火，燒到滅無，拔除我一切所出產者的根。
JOB|31|13||我的奴僕女婢及我辯論的時，我若藐視怹的理由；
JOB|31|14||就上帝起來，我欲怎樣啊？伊審問，我欲怎樣應啊？
JOB|31|15||造我佇胎裡的，豈呣是也造伊嗎？造成阮佇腹肚的豈呣是一個嗎？
JOB|31|16||我若禁止喪鄉人的意願，抑是互寡婦的目睭看到煙暈，
JOB|31|17||抑是我家己食淡薄物，無父的子食無份啊；（
JOB|31|18||對我少年伊及我相及大漢，親像及老父一樣；我對出老母的腹肚就牽成寡婦。）
JOB|31|19||我若看見人因為無衫來死，抑是看見喪鄉人身驅無通遮蓋；
JOB|31|20||伊的腰若無給我祝福，伊也無對我的羊的毛家己燒；
JOB|31|21||我若因為看見佇城門有幫助我的，就起手攻擊無父的子；
JOB|31|22||願我的手對肩胛lut落去，我的手節對骨折去。
JOB|31|23||因為對上帝來的災禍互我驚惶；因為伊的威嚴，我當bē起。
JOB|31|24||我若用黃金做向望，對好金講：你是我所倚靠的；
JOB|31|25||我若因為財物豐盛，因為我的手趁多多來歡喜；
JOB|31|26||我若看見日啲發光，月光光啲行，
JOB|31|27||我的心佇暗中受引誘，抑是我的嘴及我的手相唚；
JOB|31|28||這也是審判司應該辦的罪，因為我按呢是悖謬佇頂面的上帝。
JOB|31|29||我若掠怨恨我者的災禍做快樂，抑是為著伊抵著災禍來得意；（
JOB|31|30||其實我無容允我的嘴犯罪，咒詛求互怹死；）
JOB|31|31||若我布棚內的人無講，是誰會尋著一個無食伊的好物到飽者？（
JOB|31|32||出外人無歇佇街路，我給行路的人開門；）
JOB|31|33||我若親像亞當遮掩我的過失，囥我的罪孽佇我的胸前；
JOB|31|34||為著驚大隊的眾人，驚宗族的藐視，致到靜靜呣敢出門；
JOB|31|35||願有一個啲聽我！（看啊，有我所畫的號，願全能者應我！）
JOB|31|36||願得著我的對敵所寫的告狀！我的確欲背伊佇我的肩頭，戴伊做冕旒。
JOB|31|37||我欲對伊講明我腳步的數額，欲親像人君就近伊。
JOB|31|38||我的田園若出聲告我，犁溝相及啼哭；
JOB|31|39||我若食伊的出產無互伊價錢，抑是互業主失落伊的生命；
JOB|31|40||就願茦仔發生替小麥，歹草發生來替大麥。約伯的話明白啦。
JOB|32|1||對按呢此三個人就停息，無閣應約伯，因為伊家己看做義。
JOB|32|2||彼時有布西人屬佇蘭的族巴拉迦的子以利戶真受氣；受氣約伯，因為伊掠家己比上帝卡有義。
JOB|32|3||也受氣伊三個朋友；因為怹想無話通應，猶久擬約伯有罪。
JOB|32|4||以利戶欲及約伯講話，猶啲聽候，是因為怹比伊卡多歲。
JOB|32|5||以利戶看見此三人嘴內無話通應，就大受氣。
JOB|32|6||布西人巴拉迦的子以利戶應講：我少年，恁年老；所以我退讓，呣敢對恁排列我的意見。
JOB|32|7||我講，日子多的著講；歲壽高的著用智慧教示人。
JOB|32|8||若是人的內面有心神；也全能者的氣互人聰明。
JOB|32|9||卡序大者無攏有智慧；卡老年者無攏會明白公平。
JOB|32|10||所以我講：恁著聽我；我也欲排列我的意見。
JOB|32|11||看啊，我已經聽候恁的話；閣耳孔聽恁的理論，聽候恁尋著通講的話，
JOB|32|12||我留心聽恁；看啊，恁中間無一人辯倒約伯，也無一個應伊的話。
JOB|32|13||恁莫得講：阮抵著智慧；上帝會贏伊，人bē會。
JOB|32|14||伊無用話及我辯論；我也無欲用恁的話應伊。
JOB|32|15||怹愣愣無閣應，無話通講。
JOB|32|16||怹無講話，定定徛啲無閣應，我豈著閣聽候嗎？
JOB|32|17||我也欲盡我的份額來應，排列我的意見。
JOB|32|18||因為我有話滿滿；我內面的神激動我。
JOB|32|19||看啊，我的腹內親像封密密的酒，也親像新的皮袋啲欲爆裂。
JOB|32|20||我欲講出，互我透氣；我欲開嘴來應。
JOB|32|21||我無欲看人的身份，也無欲諂媚人。
JOB|32|22||因為我bē曉得諂媚人；若有按呢，就創造我的欲緊緊除滅我。
JOB|33|1||約伯啊，今請你聽我的話，留心聽我一切的言語。
JOB|33|2||看啊，我今開我的嘴，我的舌佇嘴內啲講。
JOB|33|3||我的話欲講出我心內的正直；我的嘴唇欲老實講出所知的。
JOB|33|4||上帝的神創造我；全能者的氣互我得著活。
JOB|33|5||你若會，就著應我，起來徛排列佇我的面前。
JOB|33|6||看啊，我佇上帝的面前及你一樣，也是用土勒成的。
JOB|33|7||看啊，我無用威嚴互你驚，也無用我的勢力壓你。
JOB|33|8||你所講的，我實在有聽見，也有聽見你的話的聲，講：
JOB|33|9||我是清氣，無過失；我是清白，佇我心內也無罪。
JOB|33|10||看啊，伊尋空隙來攻擊我，掠我做伊的對敵，
JOB|33|11||伊用腳銬銬我的腳，致意看我一切的路。
JOB|33|12||看啊，講到這，你是不義，我欲應你，因為上帝比人卡大。
JOB|33|13||你啥事及伊相爭？因為伊的事伊攏無解明？
JOB|33|14||因為上帝講一擺、也二擺，總是人無致意。
JOB|33|15||人倒佇眠床睏到伊睏重眠的時，佇眠夢中，暝時的異象，
JOB|33|16||伊開怹的耳孔，蓋印佇怹所受的教示，
JOB|33|17||欲互人改換所計劃的事，遏止人的驕傲，
JOB|33|18||阻止伊的活命無落深坑，也伊的生命無對刀劍來死。
JOB|33|19||人佇眠床裡受痛疼的境界，佇伊的骨內親像交戰無息，
JOB|33|20||致到伊的生命厭賤食物，伊的心神厭惡好味。
JOB|33|21||伊的肉消瘦，無通看見；平素無看見的骨今攏凸出。
JOB|33|22||伊的生命近佇深坑；伊的活命近佇許個滅無生命的。
JOB|33|23||若有一個使者及伊佇啲，就是一千中的一個，替伊講話的，將人所著做的指示伊；
JOB|33|24||伊就施恩互伊，講：救伊免得落深坑；我已經尋著贖回伊的。
JOB|33|25||伊的肉比囝仔的肉卡幼軟；伊欲復倒少年的日子。
JOB|33|26||伊欲祈禱上帝，上帝歡喜伊，見著伊的面來歡喜；伊閣算彼人做義。
JOB|33|27||伊佇人的面前唱歌講：我有犯罪，顛倒是非，無利益我。
JOB|33|28||伊救贖我的生命免落深坑；我的活命也欲看見光。
JOB|33|29||看啊，諸個一切的事上帝行佇人二擺、三擺，
JOB|33|30||為著欲對深坑救伊的生命倒轉，互伊得著活命的光照伊。
JOB|33|31||約伯啊，你著俯耳孔聽我的話，著靜靜，我就欲講。
JOB|33|32||你若有話通講，就應我；做你講，因為我愛掠你做義。
JOB|33|33||若無，你著聽我講；你著靜靜，我欲教你智慧。
JOB|34|1||以利戶閣應講：
JOB|34|2||恁有智慧的人著聽我的話；有智識的人著俯耳孔聽我。
JOB|34|3||因為耳仔試驗話，親像上腭(chiūⁿ-kiuⁿ)分別滋味。
JOB|34|4||咱著為家己揀彼個合宜的，也著相及知甚麼是好。
JOB|34|5||因為約伯有講：我是公義，上帝奪我的正理；
JOB|34|6||我雖然有理，猶算做講白賊者；我雖然無過失，所受的傷bē醫得。
JOB|34|7||是誰親像約伯，滿嘴侮慢親像飲水啊？
JOB|34|8||伊及作孽者做伴來往，及歹人相及行。
JOB|34|9||因為伊曾講：人歡喜上帝，攏是無利益。
JOB|34|10||所以，恁明理的人著聽我的話。上帝斷斷bē行歹；全能者斷斷bē行不義。
JOB|34|11||因為伊欲照人所做的來報應伊，照人所行的來互伊抵著。
JOB|34|12||上帝實在bē做歹；全能者也無偏私來審判。
JOB|34|13||是誰用地託仗伊啊？是誰安定全世界啊？
JOB|34|14||伊若專心顧家己，將伊的神及氣收回歸家己，
JOB|34|15||見若有肉體的欲做一下死；人猶原欲歸土。
JOB|34|16||你若明理，就著聽此個，俯耳孔聽我講話的聲。
JOB|34|17||怨恨公平者豈會掌權嗎？彼個有公義者、有權能者，你豈會定伊有罪嗎？
JOB|34|18||伊對君王講：你是無下落者；對貴族講：你是邪惡者。
JOB|34|19||伊無偏私款待有爵位的，也無欺貧重富，因為攏是伊的手所造的。
JOB|34|20||霎仔久的中間，半暝的時，怹就死無。百姓受搖泏啲過去；勇猛的受除滅呣免用手。
JOB|34|21||因為伊的目睭鑑察逐人的路，看明伊的腳步。
JOB|34|22||無有黑暗、無有死蔭通互行歹的人去匿。
JOB|34|23||因為伊無給人定著時期，互人通到伊的面前受審判。
JOB|34|24||伊拍碎強猛的人呣免查問，設立別人來替怹。
JOB|34|25||因為伊鑑察怹的所做，佇暝時捙倒怹，怹就滅無。
JOB|34|26||佇眾人啲看的所在伊拍怹，親像拍做歹的人一樣。
JOB|34|27||因為怹行偏斜無隨伊，也攏無致意伊的路，
JOB|34|28||致到互喪鄉人喉叫的聲透到伊面前；伊也聽見困苦的人的喉叫。
JOB|34|29||伊互人安靜，是誰會嫌伊呣著啊？伊掩面，是誰看伊會著啊？伊款待一國抑是一人攏是按呢──
JOB|34|30||免得無敬虔的人做王，免得有人籠絡百姓。
JOB|34|31||豈有人曾對上帝講：我已經受責罰，無閣犯罪啊；
JOB|34|32||我所無看見的，求你指示我；我若曾做歹，我無欲閣做伊？
JOB|34|33||豈是伊所報應，無照你的意思，你才推辭呣受嗎？今著揀的是你，呣是我。你所知的做你講！
JOB|34|34||明理的人及聽我的話的智慧人欲對我講：
JOB|34|35||約伯所講的無智識，伊的話無智慧。
JOB|34|36||願約伯受試驗到透底，因為伊的應答親像歹人。
JOB|34|37||因為伊佇伊的罪閣加添悖逆；伊佇咱中間拍手，閣用多多話反對上帝。
JOB|35|1||以利戶閣應講：
JOB|35|2||你掠此個做有合理，你講我的義贏過上帝的義啊，
JOB|35|3||你竟然講這有甚麼利益你？又閣我有甚麼利益卡贏我曾去犯罪？
JOB|35|4||我欲應你以及倚你的同伴。
JOB|35|5||你著抬目看天，看彼個穹蒼是比你卡高。
JOB|35|6||你若犯罪，會害著伊甚麼？你的過失若加添，會礙著伊甚麼啊？
JOB|35|7||你若行義，有甚麼互伊啊？抑是伊對你的手有得著甚麼啊？
JOB|35|8||你的歹關係你同類的人；你的義也關係世間人。
JOB|35|9||人因為受多多暴虐就喉叫，因為受強的人的壓制就哮救。
JOB|35|10||總是無人講：創造我的上帝佇叨落？伊是互人暝時唱歌者，
JOB|35|11||伊是教示咱贏過地上的走獸，互咱有智慧贏過佇空中的飛鳥的。
JOB|35|12||怹佇遐喉叫，總是無有應答的，因為歹人驕傲的緣故。
JOB|35|13||虛假的，上帝無欲聽；全能者也呣看顧伊。
JOB|35|14||何況你講，你無看見伊；此個案件佇伊的面前，你著且聽候伊啊！
JOB|35|15||總是今因為伊無受氣來責罰，也無不止注意侮慢，
JOB|35|16||所以約伯開嘴攏虛假，講多多無知的話。
JOB|36|1||以利戶閣續接講：
JOB|36|2||你閣容允我霎仔久，我就欲指示你，因為猶有話欲為著上帝來講。
JOB|36|3||我欲對遠遠取我的智識，用義歸互創造我者。
JOB|36|4||因為我的話實在無白賊；有智識齊備者及你佇啲。
JOB|36|5||看啊，上帝大權能，攏無藐視人；伊的心思能力真大。
JOB|36|6||伊無保護歹人的生命，是互苦難者得著公平。
JOB|36|7||伊的目睭無離開義人，互怹及君王相及坐位到永遠，怹就得著升高。
JOB|36|8||怹若互鎖鍊縛啲，互苦難的索㨨著，
JOB|36|9||伊就指示怹知怹的所做，以及怹所犯的重罪。
JOB|36|10||伊也開怹的耳孔來受教示，吩咐怹越轉來離開罪惡。
JOB|36|11||怹若聽趁來服事，就欲亨通過日，歷年安樂。
JOB|36|12||若呣聽趁，就欲互刀劍刣，戇戇來死。
JOB|36|13||許個心無敬虔的人積聚受氣；伊捆縛怹的時，怹也無哮救；
JOB|36|14||伊欲佇少年的時死，怹的生命喪失親像歹囝仔一樣。
JOB|36|15||伊用困苦來救困苦的人，用暴虐來開怹的耳孔。
JOB|36|16||伊引導你出危急，入佇寬闊無狹窄的地；排佇你的桌頂的是有油膩滿滿的。
JOB|36|17||你充滿歹人的擬議；就擬議及判斷欲掠你。
JOB|36|18||呣通容允受氣激動你，致到你侮慢；也呣通因為贖回的價錢大來行偏。
JOB|36|19||你的錢財，抑是你一切的勢力，豈有效驗，互你無抵著患難嗎？
JOB|36|20||莫得欣慕彼個暗暝，就是百姓佇怹的所在抵著除滅的時。
JOB|36|21||你著謹慎，呣通意向罪惡，因為你揀此個贏過苦難。
JOB|36|22||看啊，上帝用伊的能力來行大事；是誰做教師親像伊啊？
JOB|36|23||是誰會定著伊的路？是誰會講：你有行不義？
JOB|36|24||你著記得謳咾伊所行的做大，就是人所唱歌的。
JOB|36|25||人攏看見伊，人對遠遠看見伊。
JOB|36|26||看啊，上帝至大，咱呣識伊；伊的年的額bē算得。
JOB|36|27||因為伊吸引一滴一滴的水，就對伊的濕氣變成雨；
JOB|36|28||就是天所落的，來沃眾人。
JOB|36|29||是誰會明白雲怎樣展開，及伊行宮khū-khū哮的聲？
JOB|36|30||看啊，伊發出伊的光佇彼頂面；伊閣遮蓋海的底。
JOB|36|31||因為伊用諸個審判百姓，閣賞賜豐盛的米糧。
JOB|36|32||伊用電光遮手，命令伊拍著對敵。
JOB|36|33||伊的聲是表明伊，也用所欲起的大風雨指示精牲。
JOB|37|1||因為按呢我的心噗噗筅，搖動離開本位。
JOB|37|2||著致意聽伊khū-khū的聲以及伊的嘴所出嗡的聲。
JOB|37|3||伊的聲發出到普天下，伊的電閃到地極。
JOB|37|4||隨後有聲khū-khū哮，伊用威嚴的聲發雷，伊的聲一下聽見，伊無停止怹。
JOB|37|5||上帝發出雷的聲真奇妙；伊行大事，互咱繪測度(tók)得。
JOB|37|6||因為伊對雪講：著落佇地上；對歸陣的雨及歸陣的大雨也是按呢講。
JOB|37|7||伊禁止逐人的手，互所造的人攏會知。
JOB|37|8||百獸入穴，攏住佇怹的洞。
JOB|37|9||大風對伊的府庫來；寒冷對北方出。
JOB|37|10||對上帝的歕氣就堅冰；寬闊的水就結𠕇。
JOB|37|11||伊互濕氣積滿佇密雲，展開電光的雲；
JOB|37|12||此個是趁伊的指揮四界行轉踅(se̍h)，佇世界的地面行伊一切所吩咐怹的，
JOB|37|13||或是為著責罰，或是為著潤澤地，或是為著施行慈愛才互伊來。
JOB|37|14||約伯啊，你著留心來聽，著徛啲來想上帝奇妙的事。
JOB|37|15||上帝怎樣吩咐諸個，怎樣互雲中的電光照出，你知嗎？
JOB|37|16||雲怎樣舖平佇空中，彼個智識齊備的奇妙的事，你知嗎？
JOB|37|17||土地因為南風靜靜的時，你的衣服怎樣燒烙，你知嗎？
JOB|37|18||你豈會及伊相及舖穹蒼嗎？此個穹蒼堅𠕇，親像鑄成的鏡。
JOB|37|19||阮因為愚戇bē曉得排列阮的話；你著教示阮應該對你講甚麼。
JOB|37|20||豈著報伊知：我欲講嗎？人豈愛受滅無嗎？
JOB|37|21||今人無看見穹蒼內燦爛的光；獨獨風對啲過，就互伊清彩。
JOB|37|22||金的光對北方出來，上帝有威嚴通驚。
JOB|37|23||全能者，咱bē會測度(tók)伊；伊有大能力，有公平充滿公義，無欲苦楚人。
JOB|37|24||所以，人敬畏伊；伊無看有智慧的心者。
JOB|38|1||彼時，耶和華對大風的中間應約伯講：
JOB|38|2||今一個用無知的話，互所議論的無明，是是誰啊？
JOB|38|3||你著縖腰親像大丈夫；我問你，你應我。
JOB|38|4||我下地的地基，彼時你佇叨落？你若知影，就講伊。
JOB|38|5||是誰定著伊的寸尺？是誰牽繩索佇伊的頂面，你知嗎？
JOB|38|6||伊的地基祀佇甚麼的頂面？抑是伊角頭的石，是誰安置啊？
JOB|38|7||當彼時，天光早的星相及唱歌；上帝的眾子也攏出歡喜的聲。
JOB|38|8||大海衝出，親像對胎裡出來，彼時是誰用門關伊？
JOB|38|9||彼時我用雲做伊的衫，用黑暗做布包伊，
JOB|38|10||給伊定著我所立的界限，閣給伊設門楗及門，
JOB|38|11||講：你通到遮，呣通pôaⁿ過，你驕傲的湧到遮為止。
JOB|38|12||對你出世的日以來，你曾命令早起時，互天光早知伊的所在，
JOB|38|13||互伊搝地的四極，將歹人搬出去？
JOB|38|14||伊就變換親像過印的土，怹出現親像衣服。
JOB|38|15||歹人所算做怹的光，今對怹收倒轉；抬高的手欲遏折。
JOB|38|16||你曾入海的水源嗎？抑是曾行佇深淵秘密的所在嗎？
JOB|38|17||死無的門有給你開嗎？死蔭的門你曾看見嗎？
JOB|38|18||地的闊大，你有看透無？你若一盡知，做你講！
JOB|38|19||光明徛起的所在彼條路對叨落去？閣黑暗的所在佇叨落？
JOB|38|20||通互你導伊倒去伊的境界？你會知影透到伊的厝的路嗎？
JOB|38|21||你知啦！因為彼時你已經出世，你年歲的數額也多。
JOB|38|22||你曾入雪的庫房，抑是看見雹的府庫？
JOB|38|23||就是我所收囥來聽候患難的期，聽候相刣交戰的日嗎？
JOB|38|24||光對甚麼路分開？東風對甚麼路四界吹佇地上？
JOB|38|25||是誰給大雨水開路？抑是備辦雷電的路？
JOB|38|26||來落雨佇無人的地，佇無人徛起的曠野？
JOB|38|27||互拋荒荒廢的地得著夠額，互青草發生？
JOB|38|28||雨水有老父嗎？露水一點一點是誰生的啊？
JOB|38|29||冰對甚麼的胎出？天的霜是是誰生的啊？
JOB|38|30||諸個水堅𠕇親像石頭；深淵的面結歸塊。
JOB|38|31||昴星歸簇是你縛的嗎？參星的帶是你解的嗎？
JOB|38|32||你互十二宮照伊的時候出來？也導北斗及伊所屬的星嗎？
JOB|38|33||你知天的定例嗎？抑是設伊的權管轄地嗎？
JOB|38|34||你會出聲叫雲，互雨水多多遮蓋你嗎？
JOB|38|35||你會發出閃爁，怹就去，對你講；阮佇遮？
JOB|38|36||是誰用智慧下佇內面？是誰賞賜聰明佇心內？
JOB|38|37||是誰會用智慧算雲的數額？是誰會傾天的盆？
JOB|38|38||彼時，塵埃成做土糜，土就結歸團？
JOB|38|39||你有給母的獅、搙著食物，互獅仔肫食飽嗎？
JOB|38|40||就是伊佇穴內撐腳，佇隱密的所在匿啲的時。
JOB|38|41||烏鴉子向上帝哀求，無通食飛來飛去的時；是誰為烏鴉備辦食物啊？
JOB|39|1||山裡的山羊底時生，你知嗎？鹿母生子，你看出嗎？
JOB|39|2||怹掛胿(kūi)底時夠月，你會算嗎？怹底時生，你會曉得嗎？
JOB|39|3||怹屈身生子，放出怹的勞苦。
JOB|39|4||怹的子漸漸肥博，佇山野長大；怹出去就無閣倒轉來。
JOB|39|5||是誰放野驢出去自由？是誰解山驢的索？
JOB|39|6||我用曠野做伊的厝，用鹹的地做伊徛起的所在，
JOB|39|7||伊恥笑城內的喧嘩，趕精牲的啲喝，伊也呣聽。
JOB|39|8||遍山是伊的草場；伊也尋逐樣青翠的物。
JOB|39|9||野牛豈肯服事你？抑是歇佇你的槽邊？
JOB|39|10||你會用索縛野牛佇犁溝嗎？伊欲隨你耙山谷嗎？
JOB|39|11||豈通因為伊力大就倚靠伊？豈通用你的工交代伊嗎？
JOB|39|12||你豈通信靠伊帶你的種子倒來；閣收拾你的五穀場嗎？
JOB|39|13||鴕鳥的翅歡喜啲搧；總是伊的翅及毛有慈愛無？
JOB|39|14||因為伊放拺伊的卵佇地裡，互伊佇土沙得著燒烙；
JOB|39|15||無想著腳會lap著，野獸會踏著。
JOB|39|16||伊無可憐伊的子，親像呣是伊的；伊的著磨空空，伊也無掛慮，
JOB|39|17||因為上帝互伊無智慧，也無互伊有靈竅。
JOB|39|18||伊挺身高高的時，就藐視馬及騎馬者。
JOB|39|19||馬的力是你互伊嗎？你用會chhàng起來的鬃moa伊的頷頸嗎？
JOB|39|20||你互伊趒跳親像草蜢嗎？伊展威滂滂哮真通驚。
JOB|39|21||伊佇山谷中用蹄耙土，家己歡喜伊的力；伊出去迎接兵器。
JOB|39|22||伊藐視通驚的事也無愞，也無因為刀劍來越倒轉。
JOB|39|23||箭袋及光爁爁的槍，以及手鏢佇伊的身上鏗鏗哮有聲。
JOB|39|24||伊發性及大受氣將土吞落去；一下聽見哨角的聲就呣定定徛啲。
JOB|39|25||見若哨角鳴，伊就講啊哈；伊對遠遠鼻見交戰，及軍長親像雷的聲以及喝喊的聲。
JOB|39|26||鴟鴞啲飛，展開伊的翅向南去，豈是靠你的智慧嗎？
JOB|39|27||鷹鳥淐高佇高的所在作巢，是趁你的命令嗎？
JOB|39|28||伊踮佇石坪，徛起佇山尖及堅固的所在，
JOB|39|29||對遐尋食物，目睭金金看遠遠。
JOB|39|30||伊的子吸血；受刣的佇叨落，伊也佇遐。
JOB|40|1||耶和華閣應約伯講：
JOB|40|2||好辯的豈通及全能者辯論嗎？辯駁上帝的，今著應伊！
JOB|40|3||約伯就應耶和華講：
JOB|40|4||看啊，我是微細！我欲用甚麼應答你？我用手掩我的嘴。
JOB|40|5||我已經講一擺，今無欲應；講二擺，也無閣講。
JOB|40|6||耶和華就對大風的中間應約伯講：
JOB|40|7||你著縖腰親像大丈夫；我問你，你著應我。
JOB|40|8||你欲廢無我的公平嗎？你欲擬定我有罪，來顯明家己做義嗎？
JOB|40|9||你有親像上帝彼號的手骨嗎？你會出聲起雷親像伊嗎？
JOB|40|10||今你通用尊貴威嚴做妝飾，用榮光美妙做衣服；
JOB|40|11||著傾出你滿滿的受氣，看一切驕傲的人，互伊降低；
JOB|40|12||看一切驕傲的人，壓扼互伊低，踏歹人佇怹所徛的地；
JOB|40|13||給怹做一下囥佇土粉，包密怹的面佇黑暗密的所在；
JOB|40|14||按呢我就承認你，真正你的正手會救你。
JOB|40|15||今你看河馬；我造你也造伊。伊食草親像牛；
JOB|40|16||看啊，伊的氣力在佇伊的腰，伊的能力佇伊腹肚的肌肉。
JOB|40|17||伊搖尾親像柏香樹；伊大腿的筋相連絡。
JOB|40|18||伊的骨頭親像銅管；伊的肢體親像鐵條。
JOB|40|19||伊是上帝諸個工的第一；創造伊的會用刀親近伊。
JOB|40|20||諸個山實在給伊出食物，田野的百獸也迫迌佇遐。
JOB|40|21||伊倒佇蓮花葉腳，睏佇歸部蘆竹的蔭影下及水窟內。
JOB|40|22||蓮花葉的蔭影遮蓋伊；溪邊的柳樹圍踅(se̍h)伊。
JOB|40|23||看啊，就若河水氾濫，伊也無驚；約但河漲到伊的嘴，伊也安然。
JOB|40|24||是誰會佇伊目睭金金的時，掠著伊，抑是用活銬貫伊的鼻啊？
JOB|41|1||你會用鈎拖鱷魚起來嗎？會用索㨨伊的舌嗎？
JOB|41|2||你會用索貫伊的鼻嗎？會用刺鑿透伊的牙槽嗎？
JOB|41|3||伊欲用多多話求你嗎？對你講溫柔的話嗎？
JOB|41|4||伊豈欲及你立約，互你永遠掠伊做奴僕嗎？
JOB|41|5||你豈會及伊迫迌親像鳥仔嗎？你會縳伊互你少年的女子牽嗎？
JOB|41|6||歸幫的討漁人豈通用伊做買賣的物？抑是會給伊分開互生理人？
JOB|41|7||你會用鈎鐮遍鑿伊的皮嗎？會用魚叉遍叉伊的頭殼？
JOB|41|8||你的手按佇伊的頂面，記得及伊交戰的事，就呣敢閣按呢做。
JOB|41|9||看啊，你數想伊是空空；一下看見伊，豈bē失膽嗎？
JOB|41|10||無一人許好膽敢惹著伊。按呢，是誰會徛佇我的面前啊？
JOB|41|11||是誰代先互我，互我著報答伊？通天下攏是我的。
JOB|41|12||論到鱷魚的肢體及伊的大力，以及伊媠的骨格，我bē會無講。
JOB|41|13||是誰會剝伊的外衫？是誰會入伊頂下ham的中間？
JOB|41|14||是誰會開伊的嘴？伊的嘴齒四圍攏是通驚的。
JOB|41|15||伊所誇口的是伊勇的鱗。合倚就親像封密密。
JOB|41|16||一個一個相聯，到氣bē會透入彼中間。
JOB|41|17||攏相聯絡、粘做一個，bē相分開。
JOB|41|18||伊拍加嚏就發出光；伊的目睭親像早起時的目睭皮。
JOB|41|19||對伊的嘴發出𤏸的火把，及飛出來的火星；
JOB|41|20||對伊的鼻出煙，親像燃蘆葦的鼎啲滾。
JOB|41|21||伊的氣互火炭𤏸，有火焰對伊的嘴出，
JOB|41|22||伊的頷頸有氣力常常佇遐；驚惶佇伊的面前趒跳。
JOB|41|23||伊頷胿(kūi)的肉相聯絡，敆住伊的身軀，bē會搖動。
JOB|41|24||伊的心𠕇親像石頭，親像下礅的磨石許𠕇。
JOB|41|25||伊一下起來，勇士攏驚惶，驚到失神。
JOB|41|26||人若用劍，用鈎鐮，用鏢，用尖槍鑿伊，攏bē入。
JOB|41|27||伊看鐵做乾草，看銅做痡的柴。
JOB|41|28||弓箭bē會互伊逃走；用索甩石伊準做稻草。
JOB|41|29||槌仔伊算做稻草；人舞弄槍伊就恥笑。
JOB|41|30||伊的腹肚下親像利的厝瓦坯；伊親像鐵耙拖過土。
JOB|41|31||伊互深淵滾親像鼎，互海親像調和油的鉢(poah)。
JOB|41|32||伊互伊後面的路發光，互人拍算深淵是白頭毛。
JOB|41|33||全地無一個會比得伊，伊受造做無驚惶的。
JOB|41|34||見若高大者，伊看輕伊；伊佇一切驕傲的族類做王。
JOB|42|1||約伯應耶和華講：
JOB|42|2||我知你萬事攏會。你的旨意攏bē阻擋得。
JOB|42|3||此個無知來蓋密所議論的是是誰啊？所以我有講出我所無明的；就是我所想bē出的奇妙，我所呣知。
JOB|42|4||求你聽，我欲講；我問你，你應我。
JOB|42|5||我前耳孔聽見你，今我的目睭看見你。
JOB|42|6||所以我家己厭惡，佇塵埃及火灰的中間反悔。
JOB|42|7||耶和華對約伯講諸個話以後，耶和華就對提幔人以利法講：「我的受氣對你及你二個朋友發起來，因為恁議論我無講合理的話，親像我的奴僕約伯所講的。
JOB|42|8||今恁著為本身取七隻牛牨，七隻羊牨，到我的奴僕約伯遐，為本身獻燒祭，我的奴僕約伯欲替恁祈禱。因為我欲接納伊，免得我照恁的愚戇來款待恁。因為恁議論我，無講合理的話親像我的奴僕約伯所講的。」
JOB|42|9||對按呢提幔人以利法、書亞人比勒達、拿瑪人瑣法照耶和華所命令怹的去行；耶和華也接納約伯。
JOB|42|10||約伯替伊的朋友祈禱的時。耶和華就互伊的景況復原，閣耶和華賞賜約伯比以前所有的加倍。
JOB|42|11||彼時伊的眾兄弟、姊妹，及以前相識的人攏來見伊，佇伊的厝相及食；為著耶和華所降落佇伊一切的災禍，攏悲傷來安慰伊。逐人送伊一塊銀，逐人送伊一個金環。
JOB|42|12||按呢，耶和華賜福約伯的尾境贏過伊的起頭。伊有羊一萬四千，駱駝六千，牛一千對，驢母一千。
JOB|42|13||伊也有七個子，三個查某子。
JOB|42|14||伊給大查某子名叫耶米瑪，第二個名叫基洗亞，第三個名叫基連哈樸。
JOB|42|15||通彼所在的婦女，尋無親像約伯查某子許呢媠。怹的老父互怹佇兄弟中得著產業。
JOB|42|16||此霎以後，約伯閣食一百四十歲，得著看見伊的子伊的孫，到四代。
JOB|42|17||按呢，約伯年歲老，日子滿就死。
PS|1|1||無行歹人的計謀，無徛罪人的路，無坐侮慢的人的位，此號人有福氣！
PS|1|2||伊所歡喜的就是耶和華的律法，暝日三思的，也是伊的律法。
PS|1|3||伊欲親像樹栽佇溪邊，照時結果子，伊的葉也bē乾去。伊所做的一盡亨通。
PS|1|4||歹人呣是按呢，是親像粗糠互風吹散。
PS|1|5||所以，佇審判歹人徛bē住；罪人佇義人的會中亦是按呢。
PS|1|6||因為耶和華知義人的路；若是歹人的路會滅無。
PS|2|1||列邦啥事喧嘩？眾百姓啥事計謀空空的事？
PS|2|2||世上的君王徛起來，掌權柄者相及議論，欲抵敵耶和華也抵敵伊的受抹油者，
PS|2|3||講：咱著掇斷怹的捆縛，㧒擲怹的索。
PS|2|4||坐佇天頂者欲笑；主欲藐視怹。
PS|2|5||彼時，伊欲佇伊的受氣中來對伊講，佇伊的大受氣來互怹驚，
PS|2|6||主講：我已經設立我的王，佇錫安──我的聖山。
PS|2|7||我欲傳聖旨。耶和華曾給我講：你是我的子，我今仔日生你。
PS|2|8||你求我，我就將列邦互你做基業，將地的極頭互你做產業。
PS|2|9||你欲用鐵枴拍破怹；欲摃碎怹親像燒磁人的磁器。
PS|2|10||今恁列王著有智慧！恁世上的審判官著受警戒！
PS|2|11||著用敬畏來服事耶和華，著用驚惶來歡喜。
PS|2|12||著用嘴唚聖子，驚了伊受氣，恁就滅無佇路中，因為伊的受氣欲緊緊發出。凡若倚靠伊者，攏是有福氣的人。
PS|3|1||〔大衛閃避伊的子押沙龍的時，來做的詩。〕耶和華啊，我的對敵即呢多；多多人起來攻擊我。
PS|3|2||多多人議論我講：伊無通得著上帝的拯救。（細拉）
PS|3|3||總是耶和華──你是我四圍的盾牌，是我的榮光，閣是互我的頭抬高者。
PS|3|4||我用我的聲求叫耶和華，伊對伊的聖山應我。（細拉）
PS|3|5||我倒啲我睏，我精神，因為耶和華攏保護我。
PS|3|6||雖然千萬人起來圍纍攻擊我，我亦無驚。
PS|3|7||耶和華啊，求你起來！我的上帝啊，求你拯救我！因為你搧我一切對敵的嘴䩃，拍折歹人的嘴齒。
PS|3|8||拯救屬佇耶和華；願你賜福你的百姓。（細拉）
PS|4|1||〔大衛的詩交互樂官；用絲弦的樂器。〕顯明我的義的上帝呀，我求叫的時，求你應我！我佇困苦的中間，你曾互我寬闊；今求你憐憫我，來聽我的祈禱！
PS|4|2||恁諸個上等人啊，將我的榮光變做凌辱欲到底時？恁意愛空虛，搜尋無影跡，欲到底時？（細拉）
PS|4|3||恁著知，耶和華已經分別敬虔的人做伊家己的；我求叫耶和華，伊欲聽我。
PS|4|4||恁著驚惶，呣通犯罪；佇眠床裡，心著三思，亦著肅靜。（細拉）
PS|4|5||著獻義的祭，亦著倚靠耶和華。
PS|4|6||多多人講：是誰會指示阮甚麼好處？耶和華啊，求你用你的面的光，來照阮。
PS|4|7||你互我心內有歡喜，贏過人得著多多五穀及新酒的時。
PS|4|8||我欲安然倒啲睏，因為只有耶和華──你互我安穩徛起。
PS|5|1||〔大衛的詩，交互樂官。用歕的樂器。〕耶和華啊，求你俯耳孔聽我的話，鑑察我的心思！
PS|5|2||我的王我的上帝啊，求你俯落聽我求叫的聲！因為我向你祈禱。
PS|5|3||耶和華啊，早起時你會聽我的聲；早起時我欲對你排列我的心意，續欲瞭望！
PS|5|4||因為你呣是歡喜罪惡的上帝，歹者bē得通及你同徛起。
PS|5|5||驕傲的人bē會徛佇你的面前；做歹的人，攏是你所怨恨。
PS|5|6||講白賊者，你欲滅怹；愛刣人及奸詭者，攏是耶和華所厭惡。
PS|5|7||論到我，我欲憑你豐盛的慈愛入你的厝；我欲存敬畏你的心向你的聖殿來敬拜。
PS|5|8||耶和華啊，求你因為我的對敵，憑你的公義導我，互你的路佇我的面前正直。
PS|5|9||因為，怹的嘴無老實；怹的心惡毒滿滿；怹的嚨喉是開開的墓；怹用舌諂媚人。
PS|5|10||上帝啊，求你定怹的罪！互怹對家己的計謀跋倒；怹的罪過真多，願你將怹趕出，因為怹背叛你。
PS|5|11||見若倚靠你者，願怹歡喜，願怹永永歡喜出聲，因為你庇佑怹；閣願許個疼惜你的名的人攏踮佇你來歡喜。
PS|5|12||因為你欲賜福互義人；耶和華啊，你欲用恩惠親像盾牌四面圍伊。
PS|6|1||〔大衛的詩，交互樂官。用絲弦的樂器，調用第八。〕耶和華啊，呣通佇你的受氣中責備我，亦呣通佇你大受氣中譴責我！
PS|6|2||耶和華啊，求你可憐我，因為我衰膦。耶和華啊，求你醫治我，因為我的骨頭愕愕惙。
PS|6|3||我的心大大驚惶。耶和華啊，你欲到底時才救我？
PS|6|4||耶和華啊，求你越倒轉救我的生命！為著你的慈愛來救我。
PS|6|5||因為，死無的中間無記念你，陰府的中間是誰感謝你？
PS|6|6||我因為哼哼孱來厭倦；我逐暝流目屎淹我的眠床，濕透我的褥仔。
PS|6|7||我因為憂悶目睭拍歹，閣因為我一切的對敵來目睭花。
PS|6|8||恁一切做歹的人，著離開我！因為耶和華聽見我啼哭的聲。
PS|6|9||耶和華有聽我的懇求；耶和華欲接納我的祈禱。
PS|6|10||我的對敵攏欲見誚，大大驚惶；怹欲退倒轉，忽然見誚。
PS|7|1||〔大衛指便雅憫人古實的話，向耶和華唱歌；調用詩偕韻（譯音）。〕耶和華──我的上帝啊，我倚靠你！求你救我脫離一切追趕我的人，救我出來！
PS|7|2||驚了伊親像獅拆裂我，拆到碎碎，無拯救我者。
PS|7|3||耶和華──我的上帝啊，我若行此個，若有罪惡佇我的手，
PS|7|4||我若用歹報彼個及我和好的人──其實連彼個無緣故及我做對敵的人，我亦有救伊，
PS|7|5||就出在對敵追趇我，到趇著，將我的生命踏佇土腳，將我的榮光下佇土粉。（細拉）
PS|7|6||耶和華啊，求你佇你的受氣中起來，絔起來徛，抵當我的對敵的大受氣！求你為著我來醒！照你所定著來審判！
PS|7|7||願列邦的會圍你！願你倒轉佇高位佇怹的頂面！
PS|7|8||耶和華審判眾百姓；耶和華啊，求你判斷我照我的義及我心內的正直。
PS|7|9||願歹人的歹到遮息！義人你互伊徛在！因為公義的上帝鑑察人的心腸。
PS|7|10||我的盾牌在佇上帝；伊拯救心內正直的人。
PS|7|11||上帝是公義的審判司，亦是日日發出受氣的上帝。
PS|7|12||人若呣反悔，伊欲磨伊的刀，伊有張伊的弓，備辦便便。
PS|7|13||伊備辦會互人死的家私；伊所射的箭是火箭。
PS|7|14||你看，歹人圖謀奸惡，懷孕毒害，生出虛假。
PS|7|15||伊開窟，掘互伊深，竟然跋落佇伊所開的陷坑。
PS|7|16||伊的毒害欲倒轉到伊的頭殼；伊的強暴欲落佇伊的頭殼頂。
PS|7|17||我欲照耶和華的公義感謝伊，閣謳咾至高耶和華的名。
PS|8|1||〔大衛的詩，交互樂官。用迦特的樂器。〕耶和華──阮的主啊，你的名佇全地到即高大！你將你的榮光排設佇天裡。
PS|8|2||你因為你的對敵的緣故，對嬰仔及食奶者的嘴，建立能力，欲互對敵及報冤者靜靜。
PS|8|3||我看你的天你的手所造的，及你所排列的月及星，
PS|8|4||世間人是甚麼，你數念伊？人的子是甚麼，你眷顧伊？
PS|8|5||你互伊比天使厘仔卡輸，閣賞賜伊榮光尊貴做冕旒。
PS|8|6||你設立伊管理你的手所造的，下萬物佇伊的腳下，
PS|8|7||就是一切的羊及牛，山野的走獸，
PS|8|8||天中的鳥、海內的魚，及見若經過海裡的路的，攏下佇伊的腳下。
PS|8|9||耶和華──阮的主啊，你的名佇全地到許高大！
PS|9|1||〔大衛的詩，交互樂官。調用幕拉便。〕我欲全心感謝耶和華；我欲報揚你一切奇妙的所做。
PS|9|2||我欲在佇你歡喜快樂；至高者啊，我欲謳咾你的名！
PS|9|3||我的對敵越轉身退去的時，就佇你的面前跋倒滅無。
PS|9|4||你已經替我伸冤，替我辯明；你坐佇寶座，照公義審判。
PS|9|5||你有責備列邦，你有滅無歹人；你有擦滅怹的名，到永遠。
PS|9|6||對敵到結局；受荒廢到永遠。你毀壞怹的城，連怹的記念亦無去。
PS|9|7||獨獨耶和華坐位，到永遠；伊已經為審判安置伊的寶座。
PS|9|8||伊欲照公義審判世界，照正直判斷眾百姓。
PS|9|9||耶和華閣欲做受壓迫的人的高台，佇患難的時的高台。
PS|9|10||識你的名的人欲倚靠你，因為耶和華，你未曾棄拺尋你的人。
PS|9|11||著謳咾徛起錫安的耶和華，將伊所行的報揚佇眾百姓的中間。
PS|9|12||因為彼個查辦命案者記得怹，無bē記得困苦人的哀求。
PS|9|13||耶和華啊，求你憐憫我；你是對死門救我起來者，著鑑察許個怨恨我的人所互我抵著的苦難。
PS|9|14||通互我講起你一切的好名聲；我欲佇錫安城的門為著你的救恩來歡喜。
PS|9|15||列邦陷落佇怹所開的陷坑；怹的腳纏佇怹暗靜設的羅網。
PS|9|16||耶和華已經顯明家己，伊已經行審判；歹人互家己的手所做的纏著。（細拉）
PS|9|17||歹人欲歸佇陰府，bē記得上帝的列邦亦欲按呢。
PS|9|18||因為喪鄉人的確無永遠互上帝bē記得；困苦的人的向望的確bē永永無去。
PS|9|19||耶和華啊，求你起來，呣通容允人卡贏！願列邦佇你的面前受審判！
PS|9|20||耶和華啊，求你互怹驚惶；願列邦知家己不過是人若定。（細拉）
PS|10|1||耶和華啊，你啥事遠遠啲徛？佇患難的時你啥事踮密？
PS|10|2||歹人佇驕傲的中間追趇困苦的人真緊急；願怹陷落佇家己所設的計謀。
PS|10|3||歹人誇口伊的心所愛；貪心者棄拺耶和華，閣侮慢伊。
PS|10|4||歹人面帶驕傲，講：伊無欲究勘；伊所想的攏掠做無上帝。
PS|10|5||見若伊所行的，常常穩當；你的審判pôaⁿ過伊的眼界。論到伊一切的對敵，伊攏藐視怹。
PS|10|6||伊心內講：我的確bē搖泏，代代bē抵著災難。
PS|10|7||伊的嘴滿滿咒罵、奸詐、欺壓，伊的舌下惡毒、虛假。
PS|10|8||伊佇鄉村埋伏的所在坐啲；伊佇隱密的所在害死無罪的人。伊的目睭暗靜直直相無依倚的人；
PS|10|9||伊埋伏佇暗靜的所在，親像獅匿佇伊的穴。伊埋伏，欲掠喪鄉人；用網圍喪鄉人，來掠著伊。
PS|10|10||伊屈身仆啲，無依倚的人就倒佇伊爪牙的下面。
PS|10|11||伊心內講：上帝bē記得；掩伊的面永遠無看見。
PS|10|12||耶和華啊，求你起來！上帝啊，抬起你的手，呣通bē記得喪鄉人！
PS|10|13||歹人啥事藐視上帝，心內講；你無欲根究？
PS|10|14||你已經看見；因為惡毒怨妒，你攏鑑察，欲用你的手報應。無依倚的人將本身交代你；你是幫助無父的子者。
PS|10|15||願你拍折歹人的手骨；論到惡人，願你根究伊的歹，到徹底。
PS|10|16||耶和華做王對永遠到永遠；列邦人對伊的地攏滅無。
PS|10|17||耶和華啊，謙卑的人的心願，你已經聽見。你欲備辦怹的心，你欲俯耳孔來聽。
PS|10|18||欲替無父的子以及受壓迫的人伸冤，互世間人無閣哄喝人。
PS|11|1||〔大衛的詩，交互樂官。〕我是倚靠耶和華；恁啥事對我的神魂講：你著親像鳥飛去恁的山。
PS|11|2||看啊，歹人張弓，安怹的箭佇弓弦，欲暗靜射心內正直的人。
PS|11|3||地基若倒壞，義人猶會做甚麼？
PS|11|4||耶和華佇伊的聖殿；耶和華的寶座佇天裡；伊的目睭啲看，伊的目睭鑑察世間人。
PS|11|5||耶和華試驗義人；獨獨歹人及愛強暴者，伊的心怨恨伊。
PS|11|6||伊欲將羅網拋佇歹人的身上；有火焰、硫磺，及熱熱的風，做怹杯中的份額。
PS|11|7||因為耶和華是公義，伊歡喜公義；正直的人欲見著伊的面。
PS|12|1||〔大衛的詩，交互樂官。調用第八。〕耶和華啊，求你拯救，因為虔誠的人絕啦；世間人的中間忠信的人無啦。
PS|12|2||人人及厝邊講白賊；用諂媚的嘴唇，及二樣的心來講話。
PS|12|3||耶和華欲割斷，諂媚的嘴唇以及講大話的舌。
PS|12|4||怹曾講：阮欲用舌來卡贏；阮的嘴唇是阮的，是誰會做阮的主啊？
PS|12|5||耶和華講：因為困苦的人的冤枉及喪鄉人的吐氣，我今欲起來，安置伊佇伊所切切欣慕穩當的所在。
PS|12|6||耶和華的話是純全清氣的話，親像銀佇土的爐鍛煉，鍛過七擺。
PS|12|7||耶和華啊，你欲保護怹；欲庇佑怹永遠脫離此世代的人。
PS|12|8||不中用人高升佇世間人的中間，就歹人逐所在啲行遊。
PS|13|1||〔大衛的詩，交互樂官。〕耶和華啊，你bē記得我欲偌久啊？到永遠嗎？你掩面呣看我欲偌久啊？
PS|13|2||我的心神想來想去，我的心通日憂苦，欲到偌久啊？我的對敵高升贏過我，欲到偌久啊？
PS|13|3||耶和華──我的上帝啊，求你看顧我，聽我！互我的目睭光明，驚了我睏到死；
PS|13|4||驚了我的對敵講：我卡贏伊；驚了我的仇讎佇我搖泏的時來歡喜。
PS|13|5||總是我倚靠你的慈愛；我的心因為你的拯救來快樂。
PS|13|6||我欲唱歌謳咾耶和華，因為伊用大恩款待我。
PS|14|1||〔大衛的詩，交互樂官。〕戇人心內講：無有上帝。怹趁邪惡，行可惡的事；無一人行好。
PS|14|2||耶和華對天俯落看世間人，欲看有明理者，有尋求上帝者抑無。
PS|14|3||怹攏歪斜，一概變做污穢；無人行好，連一個亦無。
PS|14|4||做歹的人豈攏bē曉得嗎？怹吞食我的百姓，親像食餅，亦無求叫耶和華。
PS|14|5||怹佇遐大大驚惶，因為上帝佇義人的族類中。
PS|14|6||恁互喪鄉人的計謀變做見誚；總是耶和華做伊逃閃的所在。
PS|14|7||願以色列的拯救對錫安出。耶和華救伊受掠的百姓倒轉來，彼時雅各欲快樂，以色列欲歡喜。
PS|15|1||〔大衛的詩。〕耶和華啊，是誰會寄腳佇你的布棚？是誰會徛起佇你的聖山？
PS|15|2||就是所行正直、所做公義、心內講誠實的人。
PS|15|3||伊無用舌加誣人，無歹款待朋友，人誹謗厝邊，伊無四界謠。
PS|15|4||伊的目睭看輕匪類，尊重敬畏耶和華的人。伊咒誓，雖莽家己剋虧亦無變換。
PS|15|5||伊銀借人無為著利息，無受賄賂來害無罪者。行此號事的人永永無搖泏。
PS|16|1||〔大衛金的詩〕上帝啊，求你保護我，因為我倚靠你。
PS|16|2||我的靈啊，你曾對耶和華講：你是我的主；你以外我無福氣。
PS|16|3||論到地上聖的百姓，怹是極其好，是我所深深歡喜的。
PS|16|4||用別個神替換耶和華的，怹的憂苦欲愈加添；怹獻奠血的祭我無欲獻；我的嘴唇亦呣提起怹的名。
PS|16|5||耶和華是我的產業，及我杯中的份額；我所應得的，你給我顧守。
PS|16|6||所量互我的地，是佇真媠的所在；我的產業實在真好。
PS|16|7||我欲謳咾彼個教示我的耶和華；暝時我的心腸亦指點我。
PS|16|8||我常常敬奉耶和華佇我的面前，因為伊佇我的正旁，我就無搖泏。
PS|16|9||因為按呢，我的心歡喜，我的神快樂；我的肉身亦欲安然徛起。
PS|16|10||因為你無將我的靈魂放下佇陰間，亦無互你的聖者抵著朽爛。
PS|16|11||你欲將活命的路指示我。佇你的面前有滿足的歡喜；佇你的正手有永遠的快樂。
PS|17|1||〔大衛的祈禱〕耶和華啊，求你聽公義，留心聽我的求叫！我的祈禱呣是對奸詐的嘴唇出，求你俯耳孔來聽！
PS|17|2||願我的判詞對你的面前發出；願你的目睭鑑察正直。
PS|17|3||你已經試驗我的心；你佇暝時鑑察我；你鍛煉我，無尋著甚麼；我立志互我的嘴無有過失。
PS|17|4||論到人的行做，我趁你所講的話家己謹守，無行強惡人的路。
PS|17|5||我的腳定定行你的路；我的腳未曾踏趨。
PS|17|6||上帝啊，論到我，我曾求叫你，因為你欲應我；求你俯耳孔，聽我的話。
PS|17|7||求你顯明你各樣的仁慈；你是用正手救倚靠你的人脫離許個起來攻擊怹者。
PS|17|8||求你保護我，親像保護目睭仁；將我蓋密佇你的翅下，
PS|17|9||互我脫離許個搶劫我的歹人，就是圍困我欲害我生命的對敵。
PS|17|10||怹互家己的油包密；怹的嘴講驕傲的話。
PS|17|11||怹現在圍困阮的腳步；怹注目，欲捙倒阮佇地裡。
PS|17|12||怹親像獅數想欲咬物，閣親像猛的獅仔肫匿佇暗密的所在。
PS|17|13||耶和華啊，求你起來，抵當對敵，將伊打倒！用你的刀救我的生命脫離歹人。
PS|17|14||耶和華啊，用你的手救我脫離世間人，脫離許個佇今生有福份的世間人！你將你的財寶充滿怹的腹肚；怹有子兒到心滿意足，將其餘的財物留互怹的嬰仔。
PS|17|15||論到我，我欲佇義的中間看見你的面；我睏醒的時，看見你的形容就心滿意足。
PS|18|1||〔耶和華的奴僕大衛的詩，交互樂官。當耶和華救伊脫離一切的對敵及掃羅的手的日，伊對耶和華唸此個詩的話。講：〕耶和華，我的氣力啊！我疼你！
PS|18|2||耶和華是我的山巖，我的山寨，我的救主，我的上帝，我的石磐，我欲倚靠伊。伊是我的盾牌，是救我的角，是我的高台。
PS|18|3||我欲求叫應該謳咾的耶和華；我就得著救脫離我的對敵。
PS|18|4||死無的索纏我，匪類的大水互我驚，
PS|18|5||陰間的索圍困我，死無的羅網臨到我。
PS|18|6||我佇苦難中祈求耶和華，對我的上帝求叫。伊對伊的殿內聽我的聲；我佇伊的面前所求的入佇伊的耳孔。
PS|18|7||因為伊受氣，地就搖閣泏；山的地基亦振動搖泏。
PS|18|8||對伊的鼻孔淐出煙；對伊的嘴內發出火，土炭對按呢𤏸。
PS|18|9||伊互天垂落低，本身臨到，伊的腳下黑暗暗。
PS|18|10||伊騎𠼻𡀔兵啲飛；伊用風的翅緊緊飛。
PS|18|11||伊用黑暗做匿身的所在，做帳房來圍伊就是水的黑暗、空中的密雲。
PS|18|12||因為伊頭前的光，就伊的密雲行過去有雹及𤏸的土炭。
PS|18|13||耶和華佇天裡起雷；至高者出伊的聲有雹及𤏸的土炭。
PS|18|14||伊射出伊的箭，互對敵四散；發出多多閃爁，互怹擾亂。
PS|18|15||耶和華啊，你的責備一下發，你的鼻孔的氣一下出，水底就出現，大地的根基亦露現。
PS|18|16||伊對頂面伸手搝我，牽我出大水的中間。
PS|18|17||伊救我脫離我猛的對敵以及許個怨恨我的人，因為怹比我卡強。
PS|18|18||我抵著災難的日，怹來攻擊我；總是耶和華是我所倚靠者。
PS|18|19||伊亦導我到開闊的所在；伊救我，因為伊歡喜我。
PS|18|20||耶和華照我的義報答我，照我手的清氣報賞我。
PS|18|21||因為我遵守耶和華的道路，未曾做歹離開我的上帝。
PS|18|22||伊的法律攏佇我的面前；伊的禮儀我未曾棄拺。
PS|18|23||我佇伊的面前做完全；我亦保守家己離開我的罪惡。
PS|18|24||所以，耶和華報賞我是照我的義，亦是照我佇伊的目睭前我手的清氣。
PS|18|25||慈愛的人，你用慈愛款待伊；完全的人，你用完全款待伊。
PS|18|26||清氣的人，你用清氣款待伊；乖僻的人，你用彎曲款待伊。
PS|18|27||因為困苦的百姓，你欲救伊；自高的目睭，你欲互伊回落去。
PS|18|28||因為你欲點𤏸我的燈；耶和華──我的上帝欲照光我的暗。
PS|18|29||因為我倚靠你衝入軍隊，倚靠我的上帝跳過牆。
PS|18|30||論到上帝，伊的路是完全；耶和華的話是過鍛煉的。見若倚靠伊者，伊就做怹的盾牌。
PS|18|31||因為耶和華以外，是誰是上帝？阮的上帝以外，是誰是石磐？
PS|18|32||就是彼個用氣力縖我的腰、互我的路完全的上帝。
PS|18|33||伊互我的腳親像鹿母的腳，閣安置我佇我高的所在。
PS|18|34||伊教示我的手gâu交戰，致到我的手骨會開銅的弓。
PS|18|35||你用你救恩的盾牌互我；你用正手扶持我；你的溫和互我做大。
PS|18|36||你互我所踏的地開闊；我的腳未曾踏趨。
PS|18|37||我欲追我的對敵，亦欲趇著怹；怹猶未滅無的代先，我無欲倒轉。
PS|18|38||我欲拍怹殄殄，致到怹bē起來；怹欲倒佇我的腳下。
PS|18|39||因為你曾用氣力縖我的腰，互我gâu交戰；你互許個起來攻擊我者攏降服佇我的下面。
PS|18|40||你亦互我的對敵越轉身逃走，互我會剿滅許個怨恨我的人。
PS|18|41||怹求叫，亦無人救怹；就求叫耶和華，伊亦無應。
PS|18|42||我搥怹到碎碎，親像風吹的土粉，傾出怹，親像街路的土糜。
PS|18|43||你救我脫離百姓的相爭，你設立我做列邦的頭；我本然呣識的百姓欲服事我。
PS|18|44||怹一下聽見我的名就欲順趁我；異邦的人欲投降我。
PS|18|45||異邦人欲衰退，驚惶愕愕惙出怹的營寨。
PS|18|46||耶和華是活者。願我的石磐得著謳咾；願救我的上帝得著升高。
PS|18|47||此個上帝，就是彼個給我伸冤、互眾百姓降服佇我的下面的，
PS|18|48||伊救我脫離我的對敵，你將我舉起，卡高許個起來攻擊我的；你救我脫離強暴的人。
PS|18|49||耶和華啊，因為按呢我欲佇列邦中感謝你，唱歌謳咾你的名。
PS|18|50||耶和華賞賜極大的救恩，互伊所設立的王，施出慈愛互伊受抹油者，就是互大衛及伊的後裔，直到永遠。
PS|19|1||〔大衛的詩，交互樂官。〕諸個天講起上帝的榮光；穹蒼報揚伊的手所做的。
PS|19|2||此日對彼日發出言語；此暝對彼暝傳出知識。
PS|19|3||無言無語，怹的聲無通聽見。
PS|19|4||怹的準繩遍佇天下，怹的言語到佇地極。上帝佇怹中間為著日頭安置帳房；
PS|19|5||日頭親像新子婿出伊的房，亦親像猛勇的人歡喜走伊的路。
PS|19|6||伊對天的此旁出，踅(se̍h)到天的彼旁，無一項物囥密，無得著伊的熱氣。
PS|19|7||耶和華的律法齊全，會互人的心神活起來；耶和華的干證確實，會互戇人有智慧。
PS|19|8||耶和華的教示正直，會互人的心歡喜；耶和華的命令清潔，會互人的目睭光明。
PS|19|9||敬畏耶和華的道理是清氣，永遠存在；耶和華的判斷真實，一概是公義
PS|19|10||--比金，比多多好金卡通欣慕；比蜜，比蜂房滴落來的蜜卡甜。
PS|19|11||閣你的奴僕對諸個受警戒，守諸個有大賞賜。
PS|19|12||是誰會知伊的失錯啊？求你除去我暗靜的過失。
PS|19|13||求你阻止你的奴僕無故意犯罪，呣准彼個罪惡管轄我，我就完全，免犯大罪。
PS|19|14||耶和華──我的石磐，救贖我的主啊，願我的嘴所講的、心所想的佇你的面前得著接納。
PS|20|1||〔大衛的詩，交互樂官。〕願耶和華佇患難的日聽你；願雅各的上帝的名安置你佇高的所在。
PS|20|2||對聖所幫助你，對錫安扶持你，
PS|20|3||記念你一切所獻的，接納你的燒祭，（細拉）
PS|20|4||照你的心所愛的互你，成你一切的計劃。
PS|20|5||阮欲因為你的救恩來唱歌，阮欲奉阮的上帝的名來豎旗。願耶和華成你一切所求的！
PS|20|6||今我知耶和華救伊受抹油者，欲對伊聖的天聽伊，用伊正手的氣力救伊。
PS|20|7||有人倚靠車，有人倚靠馬，獨獨阮欲講起耶和華──阮上帝的名。
PS|20|8||怹仆落跋倒，阮就起來，徛在在。
PS|20|9||求耶和華拯救；阮求叫的時，願王聽阮！
PS|21|1||〔大衛的詩，交互樂官〕耶和華啊，王欲因為你的氣力來歡喜；因為你的拯救，伊的快樂怎樣的大！
PS|21|2||伊的心所愛的，你已經互伊；伊的嘴所求的，你無呣允伊。（細拉）
PS|21|3||因為你用大福氣迎接伊，用好金的冕旒戴佇伊的頭殼。
PS|21|4||伊對你求活命，你就互伊，就是長歲壽，到佇永遠。
PS|21|5||伊因為你的拯救有大榮光；你閣將尊貴威嚴下佇伊的身上。
PS|21|6||你互伊有大福氣，到佇永遠，閣互伊佇你的面前歡喜快樂。
PS|21|7||因為王倚靠耶和華，佇至高者的慈愛無致到搖泏。
PS|21|8||你的手欲尋著你一切的對敵；你的正手欲尋著許個怨恨你的人。
PS|21|9||你受氣的時，欲互怹親像焰熱的火爐。耶和華欲佇伊的大受氣中吞怹；火欲給怹燒燎去。
PS|21|10||你欲對世上剿滅怹的子孫，對人的中間剿滅怹的後裔。
PS|21|11||因為怹有意思欲害你；怹設計謀，總是bē成。
PS|21|12||你欲互怹越轉身走，你欲開弓射怹的面。
PS|21|13||耶和華啊，願你對你的氣力升高！按呢，阮欲吟詩，謳咾你的大權能。
PS|22|1||〔大衛的詩，交互樂官。調用「早起時的鹿母」。〕我的上帝，我的上帝！啥事放離我？啥事離開遠遠無救我？呣聽我喉叫的話？
PS|22|2||我的上帝啊，我日時求叫，你無聽我，暝時求叫，我亦無靜靜。
PS|22|3||總是你是聖，你是用以色列的謳咾做座位者。
PS|22|4||阮的列祖倚靠你；怹倚靠你，你就拯救怹。
PS|22|5||怹哀求你，就得著拯救；怹倚靠你，就不致見誚。
PS|22|6||總是我是蟲thōa，呣是人，互人譏刺，互百姓看輕。
PS|22|7||凡若看見我的攏恥笑我；怹譊嘴搖頭，講：
PS|22|8||著將本身交代耶和華，伊通救伊！耶和華既然歡喜伊，伊通救伊！
PS|22|9||總是你是互我出老母的胎者；我佇老母的胸前，你互我倚靠你。
PS|22|10||我對胎裡出就交代你；對我出老母的腹肚，你是我的上帝。
PS|22|11||呣通離開我遠遠！因為患難迫近，無有幫助我的。
PS|22|12||有多多牛牨圍纍我，巴珊勇的牛四面圍困我。
PS|22|13||怹向我開嘴，親像啲擘拆，啲大聲哮的獅。
PS|22|14||我親像水傾出；我的骨攏脫輪；我的心親像蠟消溶佇腹內。
PS|22|15||我的精力枯焦，親像瓦片坯；我的舌粘佇我的上kiuⁿ。你下我佇死地的土粉。
PS|22|16||狗的類圍我，歹黨包圍我；怹鑿我的手，我的腳。
PS|22|17||我的骨頭，我攏會算得；怹啲看我啲相我。
PS|22|18||怹分我的衫，拈鬮我的衣服。
PS|22|19||耶和華啊，求你呣通離開我遠遠！我的氣力啊，求你緊緊來幫助我！
PS|22|20||求你救我的神魂脫離刀劍，救我的生命脫離狗的類的勢力，
PS|22|21||救我脫離獅的嘴；你已經聽我，互我脫離野牛的角。
PS|22|22||我欲報揚你的名佇我的兄弟，我欲謳咾你佇會中。
PS|22|23||恁驚畏耶和華者著謳咾伊！雅各的後裔攏著榮光伊！以色列的後裔攏著敬畏伊！
PS|22|24||因為伊無看輕，亦無厭賤困苦人的困苦，亦無對伊掩面；伊求叫伊的時，伊就聽伊。
PS|22|25||我佇大聚會的中間所謳咾者是對你來；我欲佇驚畏伊的人的面前謝我的願。
PS|22|26||謙卑的人欲得著食飽；尋耶和華的人欲謳咾伊。願恁的心活到永遠！
PS|22|27||地的極頭攏欲數念，來歸順耶和華；列邦的萬族攏欲敬拜佇你的面前。
PS|22|28||因為國是耶和華的；伊是萬國的主宰。
PS|22|29||地上一切好漢的人欲飲食來敬拜；見若歸土的人──bē會保全生命者──攏欲仆拜佇伊的面前。
PS|22|30||有後裔欲服事伊；主的代誌欲傳佇後代。
PS|22|31||怹欲來亦欲傳伊的公義互得欲出世的百姓，知此個事是伊做的。
PS|23|1||〔大衛的詩。〕耶和華是我的牧者，我無欠缺。
PS|23|2||伊互我倒佇青翠的草埔，導我佇安靜的水邊。
PS|23|3||伊互我的靈魂精英，為著伊的名導我行義的路。
PS|23|4||我雖然行過死蔭的山谷，亦呣驚災害，因為你及我佇啲；你的槌，你的枴，安慰我。
PS|23|5||佇我對敵的面前，你給我排設筵席；你用油抹我的頭殼，我的杯滿出來。
PS|23|6||恩典及慈悲的確隨我到一世人；我欲永遠徛起佇耶和華的厝。
PS|24|1||〔大衛的詩〕地及其中所充滿的，世界及踮佇伊中間的，攏屬耶和華。
PS|24|2||伊將地建立佇海的頂面，安置佇大水的頂面。
PS|24|3||是誰會上耶和華的山？是誰會徛佇伊聖的所在？
PS|24|4||就是手清氣心清潔、存心無向虛假、咒誓無囥奸詭的人。
PS|24|5||此號人欲得著耶和華賜福，閣對救伊的上帝得著義。
PS|24|6||諸個是尋耶和華的族類，雅各的上帝啊，這是愛見你的面的人。（細拉）
PS|24|7||城門啊，抬起恁的頭！永遠的門啊，恁著受舉起！榮光的王欲入！
PS|24|8||彼個榮光的王是是誰？就是大氣力大權能的耶和華，佇交戰有大權能的耶和華！
PS|24|9||城門啊，抬起恁的頭！永遠的門啊，恁亦著抬起！榮光的王欲入！
PS|24|10||彼個榮光的王是是誰？萬軍的耶和華，伊是榮光的王！（細拉）
PS|25|1||〔大衛的詩〕耶和華啊，我的心神仰望你。
PS|25|2||我的上帝啊，我平素倚靠你；呣通互我見誚，呣通互我的對敵因為贏我來誇口。
PS|25|3||見若聽候你者的確無見誚；許個無緣故行奸詐者欲見誚。
PS|25|4||耶和華啊，求你將你的道路指示我，將你的路途教示我！
PS|25|5||求你導我佇你的真理，閣教示我，因為你是救我的上帝。我通日聽候你。
PS|25|6||耶和華啊，求你記念你的憐憫及你的慈愛，因為這是古早以來常常有的。
PS|25|7||求你呣通記念我少年的罪過及我的過失；耶和華啊，求你照你的慈愛，因為你的恩惠記念我，
PS|25|8||耶和華是好閣正直，所以伊欲指示罪人行正路。
PS|25|9||伊欲用公平引導謙遜的人，伊欲用伊的道路教示謙遜的人。
PS|25|10||見若守伊的約及伊的干證的人，耶和華款待怹攏是用慈愛誠實。
PS|25|11||耶和華啊，我的罪真重，求你因為你的名赦免我。
PS|25|12||甚麼人敬畏耶和華，耶和華欲指示伊所著揀的路。
PS|25|13||伊的心神欲得著安息；伊的後裔欲承接土地。
PS|25|14||耶和華及敬畏伊的人親密；閣欲將伊的約指示怹。
PS|25|15||我的目睭常常向耶和華，因為伊欲互我的腳脫離羅網。
PS|25|16||求你越轉向我，可憐我，因為我是孤單閣困苦。
PS|25|17||我的心內的憂苦真多，求你救我脫離佇我攏總的患難。
PS|25|18||求你看我的艱難，及我的勞苦，赦免我一切的罪。
PS|25|19||求你看我的對敵，因為怹真多，怹怨恨我真惡毒。
PS|25|20||求你保護我的生命，拯救我，互我無見誚，因為我倚靠你。
PS|25|21||願純全、正直保護我，因為我聽候你。
PS|25|22||上帝啊，求你救贖以色列脫離伊一切的艱苦。
PS|26|1||〔大衛的詩〕耶和華啊，求你給我判斷，因為我有照我的純全來行；我倚靠耶和華，無搖泏。
PS|26|2||耶和華啊，求你鑑察我，試驗我，鍛煉我的心腸。
PS|26|3||因為你的慈愛常常佇我的目睭前，我亦有照你的真理行。
PS|26|4||我未曾及謊譀的人相及坐，亦無及假做的人做陣。
PS|26|5||我怨恨歹人的會，無欲及惡毒的人同坐。
PS|26|6||耶和華啊，我欲洗手表明我的無罪，才來踅(se̍h)你的祭壇；
PS|26|7||通互人聽見感謝的聲，閣通講起你一切奇妙的所做。
PS|26|8||耶和華啊，我疼惜你所住的厝以及你榮光所佇啲的所在。
PS|26|9||呣通將我的靈魂及罪人做一下收拾去；呣通將我的活命及刣人者做一下收拾去。
PS|26|10||怹的手中有奸惡，怹的正手滿滿賄賂。
PS|26|11||論到我，我欲照我的純全來行；求你救贖我，憐憫我！
PS|26|12||我的腳徛佇平坦的所在，佇眾會中我欲謳咾耶和華！
PS|27|1||〔大衛的詩。〕耶和華是我的光，是我的拯救，我欲驚是誰？耶和華是我活命的氣力，我欲驚是誰？
PS|27|2||許個做歹的人就是我的仇讎，我的對敵來攻擊我，欲食我的肉，彼時In就著觸跋倒。
PS|27|3||雖然有軍兵紮營欲攻擊我，我的心亦無驚惶；雖然興起刀兵攻擊我，我猶原自在。
PS|27|4||有一項事，我曾對耶和華求，我猶原致意愛得著；就是一世人徛起耶和華的厝，看伊的榮光，數念伊的殿。
PS|27|5||因為患難的日，伊欲暗靜保護我；佇伊的帳帷內，將我囥佇伊布棚蓋密的所在，舉起我佇石磐頂。
PS|27|6||今我的頭殼得著抬起，卡高佇我四面的對敵。我欲佇伊的布棚獻歡喜的祭；我欲吟詩亦欲唱歌謳咾耶和華。
PS|27|7||耶和華啊，我出聲求叫的時，求你聽；閣求你憐憫我，應我。
PS|27|8||你曾講：恁著欣慕見我的面。彼時我的心對你講：耶和華啊，我欲欣慕見你的面。
PS|27|9||呣通對我掩你的面。呣通受氣來趕你的奴僕，你平素是做我的幫助。救我的上帝啊，呣通放拺我，亦呣通離開我。
PS|27|10||因為父母離開我，耶和華欲收留我。
PS|27|11||耶和華啊，求你用你的道路指示我，因為我的對敵的緣故導我佇平坦的路。
PS|27|12||呣通將我交互對敵，成怹的心願；因為濫糝干證的人，起來攻擊我，怹亦吐出兇惡的話。
PS|27|13||我若呣信佇活人的地得著看見耶和華的恩惠，就的確絕望。
PS|27|14||著聽候耶和華！著勇壯，你的心著堅固！實在著聽候耶和華！
PS|28|1||〔大衛的詩〕耶和華啊，我欲求叫你！我的石磐啊，呣通無欲聽我！若你對我靜靜，我就親像入墓的人一樣。
PS|28|2||我求叫你，向你的至聖所抬手的時，求你聽我懇求的聲！
PS|28|3||呣通將我及歹人以及作孽的人做一下除去；怹及厝邊講和平的話，總是怹的心奸險。
PS|28|4||願你照怹所做的，也照怹所行的歹代款待怹。願你照怹的手所做的款待怹，將怹所應該抵著的報應怹。
PS|28|5||怹既然無留心佇耶和華所行的以及伊的手所做的，伊就欲毀壞怹，無欲建立怹。
PS|28|6||耶和華是應該謳咾者，因為伊聽我懇求的聲。
PS|28|7||耶和華是我的氣力，亦是我的盾牌；我的心倚靠伊我就得著幫助。所以我的心大歡喜，我欲用我的詩歌謳咾伊。
PS|28|8||耶和華是伊的百姓的氣力，也是伊受抹油者得救的衛所。
PS|28|9||求你拯救你的百姓，賜福你的產業，養飼怹，扶持怹，到佇永遠。
PS|29|1||〔大衛的詩〕大權能者的子啊，恁著將榮光、氣力歸互耶和華，歸互耶和華！
PS|29|2||著將耶和華的名所應該得著的榮光歸互伊，用聖潔的妝飾敬拜耶和華。
PS|29|3||耶和華的聲佇水面；榮光的上帝起雷，耶和華佇多多水的頂面。
PS|29|4||耶和華的聲有大氣力；耶和華的聲滿滿威嚴。
PS|29|5||耶和華的聲拍折柏香樹；耶和華拍碎黎巴嫩的柏香樹。
PS|29|6||伊亦互伊趒跳親像牛仔，互黎巴嫩及西連趒跳親像野牛的子。
PS|29|7||耶和華的聲互火焰分叉。
PS|29|8||耶和華的聲振動曠野；耶和華振動加低斯的曠野。
PS|29|9||耶和華的聲互鹿母驚著來生子，亦互樹林的樹葉落光光。見若佇殿內者，攏講榮光。
PS|29|10||大水氾濫的時，耶和華坐啲做王；耶和華坐啲做王，直到永遠。
PS|29|11||耶和華欲賞賜氣力互伊的百姓；耶和華欲用平安賜福伊的百姓。
PS|30|1||〔此個詩是獻宮殿的歌，大衛做的。〕耶和華啊，我欲尊重你做至高，因為你曾提拔我，無互我的仇讎對我誇口。
PS|30|2||耶和華──我的上帝啊，我曾求叫你，你就醫好我。
PS|30|3||耶和華啊，你曾救我的靈魂對陰間起來，你互我活啲，免致入墓。
PS|30|4||耶和華聖的百姓啊，恁著唱歌嘔咾伊，記念伊的聖名來感謝伊。
PS|30|5||因為，伊的受氣不過目nih久；伊的恩典是一生的久，歸暝雖然有啼哭，早起時就有歡喜。
PS|30|6||論到我，我佇亨通的時，就講：我永bē搖泏。
PS|30|7||耶和華啊，你曾施恩，互我的山豎在堅固；你掩你的面，我就迫腹。
PS|30|8||耶和華啊，我求叫你；我對耶和華求恩，講：
PS|30|9||我流血，我入墓，有啥利益？塵埃豈會謳咾你，豈會報揚你的真實嗎？
PS|30|10||耶和華啊，求你聽我，憐憫我！耶和華啊，求你幫助我！
PS|30|11||你已經將我的啼哭變做跳舞，你將我的麻衫褪去，用歡喜給我縖，
PS|30|12||通互我的心神唱歌謳咾你，亦無靜靜。耶和華──我的上帝啊，我欲感謝你，到永遠！
PS|31|1||〔大衛的詩，交互樂官。〕耶和華啊，我倚靠你；求你互我永永無見誚；照你的公義拯救我！
PS|31|2||求你俯耳孔聽我，緊緊來救我！做我堅固的石磐，做拯救我的衛所！
PS|31|3||因為你是我的山巖，我的山寨；所以，求你因為你的名來引導我，指點我。
PS|31|4||人暗靜張羅網欲網我，求你救我脫離，因為你是我的衛所。
PS|31|5||我將我的靈魂交佇你的手；耶和華真實的上帝啊，你有救贖我。
PS|31|6||我怨恨許個信奉虛假的人；獨獨我倚靠耶和華。
PS|31|7||我因為你的慈愛欲歡喜快樂；因為你有看見我的艱苦，知我心神的艱難。
PS|31|8||你未曾將我交佇對敵的手；你互我的腳徛佇開闊的所在。
PS|31|9||耶和華啊，我佇患難中，求你憐憫我；我的目睭因為憂悶拍歹，我的心神我的身體亦是按呢。
PS|31|10||我的生命因為憂苦來消無；我的年歲為著吐氣亦按呢。我的氣力因為我的罪惡來衰膦；我的骨頭亦枯焦。
PS|31|11||我因為我一切的對敵成做凌辱，佇我的厝邊兜閣卡傷重；許個識我的人攏驚我，佇外面看見我的人走閃離開我。
PS|31|12||我親像死人，互人bē記得，無人數念；我親像破碎的器具。
PS|31|13||因為我聽見多多人的誹謗，四圍攏是驚惶；怹相及參詳攻擊我的時，就計謀欲害我的生命。
PS|31|14||耶和華啊，我猶原倚靠你；我講：你是我的上帝。
PS|31|15||我的遭遇佇你的手；求你救我脫離我的對敵的手以及窘迫我的人。
PS|31|16||求你互你的面照光你的奴僕，照你的慈愛拯救我。
PS|31|17||耶和華啊，求你互我無見誚，因為我有求叫你；求你互歹人見誚；互怹佇陰間靜寂寂。
PS|31|18||願你互許個白賊的嘴變啞口；就是驕傲看輕，濫糝侮慢義人的。
PS|31|19||敬畏你的人，你為著怹所積聚的恩惠，為著倚靠你的人，佇世間人的面前所施行的恩惠怎樣許大！
PS|31|20||你欲將怹囥佇你的面前隱密的所在，免致抵著人的計謀；你欲暗靜保守怹佇帳帷內，免受嘴舌的爭辯。
PS|31|21||耶和華是應該謳咾者，因為伊佇堅固的城對我施出伊奇妙的慈愛。
PS|31|22||論到我，我曾著急講：對你的目睭前，我受隔斷。總是，我求叫你的時，你猶原聽我懇求的聲。
PS|31|23||耶和華聖的百姓啊，恁攏著疼伊！耶和華保守誠實的人，重重報應行驕傲的人。
PS|31|24||見若向望耶和華的人，恁著壯膽，恁的心著堅固！
PS|32|1||〔大衛的教示的詩。〕過失得著赦免，罪過得著遮蓋者，這人有福氣！
PS|32|2||耶和華無算伊做有罪，伊的心無奸詐者，這人有福氣！
PS|32|3||我靜靜的時，我的骨頭枯焦。因為我通日大聲哮。
PS|32|4||因為暝日，你的手重重扼我；我的精液，變親像夏天的乾燥。（細拉）
PS|32|5||我對你排列我的罪過，無隱瞞我的罪惡。我講：我欲對耶和華承認我的過失，你就赦免我犯法的罪。（細拉）
PS|32|6||因為按呢，見若虔誠的人佇通尋著你的時著祈禱你；大水氾濫的時，的確bē到伊遐。
PS|32|7||你是我閃匿的所在；你欲庇佑我脫離艱苦，你欲用得救的歌四面圍我。（細拉）
PS|32|8||我欲教示你，指示你應該行的路；我欲注目看你來勸戒你。
PS|32|9||呣通親像馬、騾，怹無智識，著用馬咬韁馬勒索約束怹；若無，怹就呣倚近你。
PS|32|10||歹人受多多苦難；獨獨倚靠耶和華的人欲有慈愛四面圍伊。
PS|32|11||恁義人啊，著因為耶和華來歡喜快樂；心正直的人啊，恁著出歡喜的聲。
PS|33|1||恁義人啊，著因為耶和華來歡喜；正直的人的謳咾是合宜。
PS|33|2||恁著彈琴感謝耶和華，用十條弦的瑟謳咾伊。
PS|33|3||著對伊唱新的歌，彈到真好，聲音響亮。
PS|33|4||因為耶和華的言語正直；凡伊所做的一盡是誠實。
PS|33|5||伊歡喜義理及公平；耶和華的慈愛滿滿佇地上。
PS|33|6||諸個天對耶和華的話來造；天裡的萬類對伊的嘴的氣來成。
PS|33|7||伊聚集海水親像歸堆，收囥深淵佇庫房。
PS|33|8||全地著敬畏耶和華！凡若徛起佇世上的攏著驚伊！
PS|33|9||因為伊講出就有，伊命令就徛在。
PS|33|10||耶和華互列邦的計劃歸佇空空，互眾百姓所想的無功效。
PS|33|11||耶和華的計劃永遠徛在；伊的心所想的到萬世代。
PS|33|12||認耶和華做伊的上帝的，彼國有福氣！伊揀選做伊的產業的，彼個百姓有福氣！
PS|33|13||耶和華對天啲看；伊鑑察攏總的世間人。
PS|33|14||伊對伊徛起的所在向外面看地上一切徛起的百姓──
PS|33|15||伊是造成怹眾人的心者，留心佇怹一切的所做的。
PS|33|16||君王bē會因為兵多得著救；猛人bē會因為氣力大得著救出。
PS|33|17||倚靠馬得著救是無採工；bē會用伊的大力來救人。
PS|33|18||耶和華的目睭看敬畏伊的人，看向望伊的慈愛的人，
PS|33|19||欲救怹的生命脫離死無，保存怹的活命佇飢荒的時。
PS|33|20||阮的心神平素聽候耶和華；伊是做阮的幫助，做阮的盾牌。
PS|33|21||阮的心欲倚靠伊來歡喜，因為阮平素倚靠伊的聖名。
PS|33|22||耶和華啊，願你的慈愛臨到阮，照阮所向望你的！
PS|34|1||〔大衛的詩，就是伊佇亞比米勒的面前假瘋癲，受趕出去的時所做的。〕我欲時時謳咾耶和華；謳咾伊的話欲常常佇我的嘴。
PS|34|2||我的心神欲因為耶和華來誇口；謙卑的人聽見亦欲歡喜。
PS|34|3||恁及我著謳咾耶和華做大，相及尊伊的名做高。
PS|34|4||我曾求耶和華，伊就應我，救我脫離我一切通驚的事。
PS|34|5||怹抬頭看伊，就得著光明；怹的面永bē見誚。
PS|34|6||此個困苦的人求叫，耶和華聽見，救伊脫離伊一切的患難。
PS|34|7||耶和華的使者佇敬畏伊的人的四圍紮營，來拯救怹。
PS|34|8||恁著試看，就知耶和華是好；倚靠伊的人有福氣！
PS|34|9||耶和華聖的百姓啊，恁著敬畏伊，因為敬畏伊的人無欠缺一項。
PS|34|10||獅仔肫有欠缺有枵，獨獨尋耶和華的人無欠甚麼項的好。
PS|34|11||細子啊，恁著來聽我！我欲將敬畏耶和華的道理教示恁。
PS|34|12||甚麼人愛活命，欣慕歲壽，欲得著福氣，
PS|34|13||就著禁你的舌無講歹話，你的嘴唇無講奸詐的話。
PS|34|14||著離開歹行好，尋和平，來追趇伊。
PS|34|15||耶和華的目睭看義人；伊的耳孔聽怹的祈禱。
PS|34|16||耶和華的面向行歹的人，欲對世間除滅怹的名字。
PS|34|17||義人求叫，耶和華聽見，就救怹脫離一切的患難。
PS|34|18||耶和華倚近傷心的人，拯救靈性痛悔的人。
PS|34|19||義人有多多苦難，總是耶和華救伊攏脫離，
PS|34|20||保全伊攏總的骨，一支亦無拍折。
PS|34|21||罪惡欲害死歹人；怨恨義人者，欲受定罪。
PS|34|22||耶和華救贖伊的奴僕的神魂；凡若倚靠伊者，無一個受定罪。
PS|35|1||〔大衛的詩。〕耶和華啊，及我相爭的，求你及怹相爭！及我交戰的，求你及怹交戰！
PS|35|2||提大細的盾牌，起來幫助我。
PS|35|3||抽出槍，阻止許個追趕我者；對我的神魂講：我是拯救你者。
PS|35|4||願許個數想我的生命的人，受見誚凌辱！願許個計謀害我的人，越倒轉漏氣！
PS|35|5||願怹親像風吹的粗糠，有耶和華的使者啲趕怹。
PS|35|6||願怹的路暗閣滑，有耶和華的使者啲趕怹。
PS|35|7||因為怹無因端為我暗設羅網佇坑內，無因端掘陷坑，欲害我的生命。
PS|35|8||願佇伊無拍算的時災禍到伊的身上！願伊暗設的羅網纏著伊家己！願伊跋落彼內面受害！
PS|35|9||就我的心欲佇耶和華來快樂，佇伊的救恩來歡喜。
PS|35|10||我的骨頭攏欲講：耶和華啊，是誰會親像你？你拯救困苦的人脫離許個比伊卡強者，拯救困苦及喪鄉的人脫離許個搶奪伊者？
PS|35|11||兇惡的干證者起來，我所呣知的事怹查問我。
PS|35|12||怹對佇我用歹報好，互我的神魂孤單。
PS|35|13||論到我，當怹破病的時，我就穿麻衫，用禁食，刻苦我的心神；我所求的攏歸佇家己的心懷。
PS|35|14||我按呢行，親像伊是我的朋友，我的兄弟；我屈落身軀悲哀，親像人為著老母哀傷。
PS|35|15||我抵著患難，怹就歡喜，相及聚集。我所呣相識的下等人聚集攻擊我；怹搝搙我無息。
PS|35|16||怹親像戲謔諞食的無下落人對我咬嘴齒根。
PS|35|17||主啊，你定定啲看欲到偌久？求你救我的神魂脫離怹的殘害！救我的生命脫離猛的獅仔肫！
PS|35|18||我佇大聚會的中間欲感謝你，佇眾百姓的中間欲謳咾你。
PS|35|19||求你莫得容允許個無理由對敵我的對我誇口！莫得容充許個無因端怨恨我的眥我。
PS|35|20||因為怹無講和平的話，就是計謀詭譎的話害地上安份的人。
PS|35|21||怹大大開嘴攻擊我，講：呼哉！呼哉！阮的目睭已經看見啦！
PS|35|22||耶和華啊，你已經看見，求你呣通靜靜！主啊，呣通離開我！
PS|35|23||我的上帝我的主啊，求你精神起來，判決我的事，辦理我的案！
PS|35|24||耶和華──我的上帝啊，求你照你的公義判斷我，莫得容允怹對我誇口！
PS|35|25||莫得容允怹心內講：呼哉，照阮的心願啦！莫得容允怹講：阮已經給伊吞落去啦！
PS|35|26||願許個歡喜我抵著患難者攏見誚漏氣！願許個對我家己尊大者，受見誚落臉！
PS|35|27||願許個愛我得著伸冤的人出歡喜的聲快樂；願怹常常講：著尊耶和華做大！因為伊歡喜伊的奴僕平安。
PS|35|28||我的舌欲講起你的義，通日謳咾你。
PS|36|1||〔耶和華的奴僕大衛的詩，交互樂官。〕歹人的罪過有話佇我的心講：伊的目睭中無驚上帝！
PS|36|2||因為佇伊的目睭內伊家己諂媚，拍算伊的罪惡永bē露現，bē受怨恨。
PS|36|3||伊嘴內的話攏是罪惡及奸詐；伊及智慧好的所行已經斷絕。
PS|36|4||伊佇眠床圖謀罪惡，伊定著意思徛佇呣好的路，伊無怨恨歹代。
PS|36|5||耶和華啊，你的慈愛是佇天裡；你的信實到佇穹蒼。
PS|36|6||你的義親像極高的山；你的判斷是親像深淵。耶和華啊，人及精牲，你攏保護怹。
PS|36|7||上帝啊，你的慈愛怎樣許寶貝啊！世間人匿佇你翅股的致蔭下。
PS|36|8||怹欲因為你的厝的好物得著飽足；你亦欲互怹飲你快樂的河水。
PS|36|9||因為，活命的源頭在佇你遐；佇你的光，阮欲看見光。
PS|36|10||願你常常施慈愛互識你的人，常常用你的公義施互心內正直的人。
PS|36|11||呣通容允驕傲的人的腳睭踏我；呣通容允兇惡的人的手趕逐我。
PS|36|12||佇遐，做歹的人已經倒落去；伊受捙倒，bē會閣起來。
PS|37|1||〔大衛的詩。〕呣通因為做歹的人心內不平，亦呣通怨妒行不義的人。
PS|37|2||因為怹親像草快快割，閣親像青翠的菜老去。
PS|37|3||著倚靠耶和華來行好，踮佇此個土地，用誠實做米糧；
PS|37|4||著掠耶和華做歡喜，伊欲將你的心所求的互你。
PS|37|5||著將你的代誌交代耶和華，閣倚靠伊，伊欲互伊成。
PS|37|6||伊欲互你的義發出親像光，你的判斷親像中晝的光。
PS|37|7||著靜靜佇耶和華的面前，寬心聽候伊；呣通因為彼號事事亨通的及彼號歹計謀得著成者來不平。
PS|37|8||著息受氣，離開大受氣；呣通不平，驚了會做歹。
PS|37|9||因為行歹的人欲受到剿滅；獨獨聽候耶和華的人怹欲承接土地。
PS|37|10||因為閣霎仔久，歹人欲無去；你若詳細查伊的所在伊亦無去。
PS|37|11||獨獨謙卑的人欲承接土地，因為平安豐盛大沈歡喜。
PS|37|12||歹人設計謀欲害義人，閣向伊咬嘴齒根。
PS|37|13||主欲笑伊，因為看見伊的日子欲到。
PS|37|14||歹人拔刀開弓，欲打倒困苦喪鄉的人，欲刣死行做正直的人。
PS|37|15||怹的刀欲刺入家己的心；怹的弓欲受遏折。
PS|37|16||義人所有的少少，贏過多多歹人的富有。
PS|37|17||因為歹人的手欲受遏折；獨獨耶和華扶持義的人。
PS|37|18||耶和華知完全的人的時日；怹的產業欲永遠佇啲。
PS|37|19||怹佇患難的時不致見誚，佇飢荒的日欲得著飽足。
PS|37|20||總是歹人欲滅無。耶和華的對敵欲親像草埔的茂盛；怹欲消無，親像火熏的消無。
PS|37|21||歹人給人借也無還；若是義人行憐憫，捨施人。
PS|37|22||耶和華賜福的人怹欲承接土地；互伊咒詛的人欲受滅無。
PS|37|23||義人的腳步是耶和華所安置；閣伊歡喜伊的路。
PS|37|24||伊雖莽跋倒亦無到歸身摔落去，因為耶和華用伊的手扶伊。
PS|37|25||我前少年，今年老，總是未曾看見義人受放拺，亦伊的後裔做乞食。
PS|37|26||伊通日憐憫人，借人；伊的後裔得著福氣！
PS|37|27||你著離開歹，行好，才通永遠徛起。
PS|37|28||因為，耶和華歡喜公平，無放拺伊聖的百姓；怹永遠受保護，獨獨歹人的後裔欲受剿滅。
PS|37|29||義人欲承接土地，永遠踮佇遐。
PS|37|30||義人的嘴講智慧；伊的舌談論公平。
PS|37|31||伊的上帝的律法佇伊的心內；伊的腳攏bē踏脫。
PS|37|32||歹人偷看義人，數想刣伊。
PS|37|33||耶和華無放拺伊佇歹人的手；當審判的時，亦無定伊的罪。
PS|37|34||你著聽候耶和華，遵守伊的道路，伊就高升你，互你承接土地；歹人受剿滅的時，你欲看見。
PS|37|35||我曾看見歹人有大勢力，閣發達親像艷的樹佇伊的本土地。
PS|37|36||有人對遐經過，看啊，伊無去啦；我亦尋伊，尋bē著。
PS|37|37||你著詳細看彼個完全的人，看彼個正直的人，因為和平的人有好的結局。
PS|37|38||論到犯法的人，欲做一下滅無；歹人的結局欲受剿滅。
PS|37|39||總是義人得著救是對耶和華；當患難的時伊做怹的營寨。
PS|37|40||耶和華幫助怹，拯救怹；伊拯救怹脫離歹人，來牽救怹，因為怹倚靠伊。
PS|38|1||〔大衛的記念詩。〕耶和華啊，求你呣通佇受氣中責備我，呣通佇大受氣中警戒我！
PS|38|2||因為，你的箭射我的身軀；你的手重重扼我。
PS|38|3||因為你的受氣，我的肉無一位完全；因為我的罪過，我的骨亦無平安。
PS|38|4||我的罪惡pôaⁿ過我的頭殼，親像重擔互我擔bē起。
PS|38|5||因為我的愚戇，我的傷爛閣臭。
PS|38|6||我痛疼，閣曲痀，通日哀傷。
PS|38|7||因為我滿腰是火；我的肉無一位完全。
PS|38|8||我受拍傷，真無力；因為我的心不安，就大哀孱。
PS|38|9||主啊，我的心願攏佇你的面前；我的吐氣無對你隱瞞。
PS|38|10||我的心噗噗筅，我的力衰微，連我目睭中的光亦離開我。
PS|38|11||疼我的人及我的朋友，因為我的歹症頭攏閃佇邊仔；我的親戚亦遠遠啲徛。
PS|38|12||許個數想我的生命者設羅網；想欲害我的講出惡毒的話，通日想詭譎的計謀。
PS|38|13||總是我親像臭耳聾者無聽見，親像啞口者無開嘴。
PS|38|14||我亦親像無聽見的人，嘴無應答者。
PS|38|15||耶和華啊，我聽候你！主──我的上帝啊，你欲聽我！
PS|38|16||因為我曾講：驚了怹對我誇口；我的腳踏脫的時，怹對我家己尊大。
PS|38|17||因為我險險跋倒；我的憂悶常常佇我的面前。
PS|38|18||因為我欲認我的罪惡；閣為著我的罪來憂悶。
PS|38|19||總是我的對敵也活動亦勇猛，無理由怨恨我的，加添愈多。
PS|38|20||用歹報好者及我做對頭，因為我是追趇好。
PS|38|21||耶和華啊，呣通放拺我！我的上帝啊，呣通離開我遠遠！
PS|38|22||主啊，拯救我的，求你緊緊幫助我！
PS|39|1||〔大衛的詩，交互樂官耶杜頓。〕我曾講：我欲謹慎我的路，免得用我的舌犯罪；歹人佇我面前的時，我欲約束我的嘴親像馬咬韁。
PS|39|2||我靜靜無聲，連好話亦無講出嘴；我的憂悶就夯起來，
PS|39|3||我的心佇我的內面熱熱。我靜靜想的時，火就𤏸起來，我就用舌來講。
PS|39|4||耶和華啊，求你互我知本身的結局！及我年歲的數額偌多？互我知軟弱到怎樣！
PS|39|5||你互我的日子親像一巴掌；我一生的年歲，佇你的面前親像無。逐人徛在的時，真正攏是空空。（細拉）
PS|39|6||世間人行做實在親像影。怹無閒䟙䟙，真正無採工；切切伊所積聚的，呣知將來是誰得去。
PS|39|7||主啊，我今聽候甚麼？我的向望在佇你！
PS|39|8||求你救我脫離我一切的過失，呣通互我受戇人的凌辱。
PS|39|9||我靜靜無開嘴，因為是你做的。
PS|39|10||你所降的責罰求你給我除去；因為你的手督責，我就消滅。
PS|39|11||你因為人的罪惡警戒伊的時，互伊所歡喜的消滅，親像著蛀蟲。世間人真正是空空！（細拉）
PS|39|12||耶和華啊，求你聽我的祈禱，俯耳孔聽我的求叫！我流目屎，求你呣通無出聲！因為我佇你的面前是出外人，是寄腳者，親像我的列祖一般樣。
PS|39|13||求你寬容我，互我猶未去來歸佇無的代先通得著爽快。
PS|40|1||〔大衛的詩，交互樂官。〕我曾吞愞聽候耶和華；伊俯落向我，聽我的求叫。
PS|40|2||伊對通驚的陷坑，對土糜中，牽我起來，互我的腳徛佇石磐頂，互我的腳步在伍。
PS|40|3||伊互我的嘴唱新的歌，就是謳咾阮的上帝的。多多人欲看見來驚畏，亦欲倚靠耶和華。
PS|40|4||獨獨倚靠耶和華、無插許個驕傲，以及偏向虛假的人，此號人有福氣！
PS|40|5||耶和華──我的上帝啊，你所行的奇事，以及你對阮所存的念頭真多，bē會對你排列；我若欲提起來講，彼個數額算bē了。
PS|40|6||祭祀及禮物，你無歡喜；你有開我的耳孔。燒祭及贖罪祭你無愛揲。
PS|40|7||彼時我講：你看，我來啦！我的事已經記佇冊裡。
PS|40|8||我的上帝啊，你的旨意我歡喜趁；你的律法佇我的心內。
PS|40|9||我佇大聚會的中間宣傳公義的好消息；我無欲停止我的嘴唇。耶和華啊，這是你所知的。
PS|40|10||我未曾將你的公義蓋密佇我的心內；我已經排列你的信實及你的救恩；我對大聚會未曾隱囥你的慈愛及誠實。
PS|40|11||耶和華啊，求你呣通對我停止你的慈悲！願你的慈愛及誠實常常保護我！
PS|40|12||因為有bē算得的災禍圍困我，我的罪惡趇著我，互我bē會抬目；諸個罪惡比我的頭毛卡多，我的心續離開我。
PS|40|13||耶和華啊，求你歡喜拯救我！耶和華啊，求你緊緊幫助我！
PS|40|14||願許個數想欲害我生命者，做一下見誚漏氣！願許個歡喜我受陷害者，越倒轉受凌辱！
PS|40|15||願許個對我講呼哉、呼哉的，因為見誚來敗無！
PS|40|16||願一切尋你的，因為你來歡喜快樂！願許個欣慕你救恩者，常常講：著尊耶和華做大！
PS|40|17||總是我是困苦喪鄉者，主猶久數念我；你是幫助我者，拯救我者。我的上帝啊，求你呣通延延！
PS|41|1||〔大衛的詩，交互樂官。〕眷顧喪鄉人的有福氣！當患難的日，耶和華欲救伊。
PS|41|2||耶和華欲保全伊，互伊活啲；伊欲佇地上享福。求你呣通將伊交互對敵，來照怹所愛。
PS|41|3||伊倒在床，耶和華欲扶持伊；伊破病的時，你欲料理伊的被舖。
PS|41|4||我曾講：耶和華啊，求你憐憫我，醫好我的心神！因為我有得罪佇你。
PS|41|5||我的對敵用歹話議論我講：伊底時會死，伊的名底時會滅無？
PS|41|6||伊若來看我就講無影話；伊的心積聚奸惡，出去外口就四界講。
PS|41|7||一切怨恨我的人，嗤舞嗤呲議論我；怹設計謀欲害我。
PS|41|8||怹講：有怪病住佇伊的身軀；伊已經倒床，永bē閣起來。
PS|41|9||連我知己的朋友，我所倚靠、食我的餅者，抬起腳後㬹踢我。
PS|41|10||耶和華啊，求你憐憫我，互我起來，通報應怹！
PS|41|11||因為我的對敵bē得著對我誇口卡贏，我對按呢就知你歡喜我。
PS|41|12||論到我，你因為我的純全就扶持我，互我永遠徛佇你的面前。
PS|41|13||著謳咾耶和華──以色列的上帝，對永遠到永遠。阿們！閣阿們！
PS|42|1||〔可拉後裔教示的詩；交互樂官。〕上帝啊，我的心切切欣慕你，親像鹿切切欣慕溪水。
PS|42|2||我的心嘴乾欣慕上帝，就是活的上帝；我啥時會到上帝面前來見伊啊？
PS|42|3||我暝日用我的目屎準飯食；怹對我講無息：你的上帝佇叨落？
PS|42|4||我早前及眾人做陣去，導怹到上帝的厝，用歡喜謳咾的聲，大家守節。我追念諸個事，我的心極其悲傷。
PS|42|5||我的心啊，你啥事鬱悴？啥事佇我的內面著急？你著向望上帝，因為伊的面向我來拯救我；所以我猶久欲謳咾伊。
PS|42|6||我的上帝啊，我的心佇我的內面鬱悴，所以我對約但的地及黑門，亦對米薩的山記念你。
PS|42|7||你的瀑布出聲，就深淵及深淵相叫應；你的波浪你的大湧攏淹密我。
PS|42|8||總是耶和華日時欲施出伊的慈愛；暝時，伊互我唱歌來求賞賜我活命的上帝。
PS|42|9||我欲對上帝──我的石磐講：你啥事bē記得我？我啥事因為對敵的壓迫憂悶來行啊？
PS|42|10||我的對敵譏刺我，親像拍碎我的骨頭，怹對我講無息：你的上帝佇叨落？
PS|42|11||我的心啊，你啥事鬱悴？啥事佇我的內面著急？你著向望上帝，因為我猶久欲謳咾伊。伊是我的面的榮光，亦是我的上帝。
PS|43|1||上帝啊，求你給我判斷，對無虔誠的國辯明我的案；求你救我脫離奸詐不義的人。
PS|43|2||因為你是互我有氣力的上帝，啥事放拺我？我啥事因為對敵的壓迫常常憂悶來行啊？
PS|43|3||求你發出你的光及你的真實，互伊導我，帶我到你的聖山，到你的會幕！
PS|43|4||我就欲到上帝的祭壇，到我極歡喜的上帝遐。上帝啊，我的上帝啊，我欲彈琴來謳咾你！
PS|43|5||我的心啊，你啥事鬱悴？啥事佇我的內面著急？你著向望上帝，因為我猶久欲謳咾伊。伊是我的面的榮光，亦是我的上帝。
PS|44|1||〔可拉後裔教示的詩，交互樂官。〕上帝啊！你佇古早，阮的列祖的時所行的事，阮親耳聽見；阮的列祖亦有對阮講起。
PS|44|2||你曾用你的手趕列邦，來栽培阮的列祖；你苦楚許個族，來互怹發達。
PS|44|3||因為怹呣是對怹的刀劍來得著土地，亦呣是怹的手救怹，就是你的正手、你的手骨，你的面的光救怹，因為你歡喜怹。
PS|44|4||上帝啊，你是我的王；求你出令拯救雅各。
PS|44|5||阮倚靠你，欲捙倒阮的對敵，阮倚靠你的名欲睭踏許個起來攻擊阮的人。
PS|44|6||因為我無欲倚靠我的弓；我的刀亦bē救我。
PS|44|7||獨獨你曾救阮脫離對敵，互怨恨阮的人見誚。
PS|44|8||阮通日因為上帝來誇口，阮欲謳咾你的名到永遠。（細拉）
PS|44|9||總是現今你放拺阮，互阮受凌辱，無及阮的軍兵相及出去。
PS|44|10||你互阮佇對敵的面前越轉身走；許個怨恨阮的人出在怹來搶提。
PS|44|11||你互阮親像羊做人的食物，互阮四散佇列邦中。
PS|44|12||你賣你的百姓亦無趁錢，所得著的價錢也無加添你的好額。
PS|44|13||你互阮受隔壁國的凌辱，受四圍的人恥笑譏刺。
PS|44|14||你互阮佇列邦中做話柄，互眾百姓對阮搖頭。
PS|44|15||我的凌辱通日佇我的頭前，我的面的見誚遮蓋我，
PS|44|16||是因為彼個詈罵誹謗的人的聲，閣因為對敵及報冤的人的緣故。
PS|44|17||諸個攏臨到阮，阮無bē記得你，亦無假影守你的約。
PS|44|18||阮的心無背你；阮的腳步無偏離你的路。
PS|44|19||你竟然佇山狗的所在壓傷阮，用死的蔭影遮蓋阮。
PS|44|20||設使阮bē記得阮的上帝的名，抑是向別個神抬起手，
PS|44|21||上帝豈無鑑察此個事嗎？因為伊知人心內的隱密。
PS|44|22||阮因為你的緣故通日受刣；看做親像欲刣的羊。
PS|44|23||主啊，求你精神，啥事啲睏？求你起來，呣通永遠棄拺阮！
PS|44|24||你啥事掩你的面，啥事bē記得阮所受的苦難及壓制？
PS|44|25||因為阮的生命仆佇土粉；阮的腹肚粘佇地面。
PS|44|26||求你起來幫助阮！帶念你的慈愛救贖阮！
PS|45|1||〔可拉後裔教示的詩，閣是愛慕的歌，交互樂官，調是用百合花。〕我的心淐出好的話；我講起我為著王所做的，我的舌是敏捷的人的筆。
PS|45|2||你比世間人卡好看；佇你的嘴滿滿有恩惠；所以上帝賜福你，直到永遠。
PS|45|3||大權能者啊，你著佩劍佇腰裡，顯出你的榮光及威嚴！
PS|45|4||閣佇威嚴的中間，為著真理、謙卑、公義你坐車進前去，無呣得勝；你的正手欲做通驚的事互你看。
PS|45|5||你的箭肉真利，射著王的對敵的心；列邦倒佇你的下面。
PS|45|6||上帝啊，你的寶座是永永遠遠的；你的國的權柄是正直的權柄。
PS|45|7||你歡喜公義，怨恨不法；所以上帝──你的上帝──用歡喜的油抹你，贏過你諸個同伴。
PS|45|8||你的衣裳攏有沒藥、沈香、肉桂的芳；對象牙的王宮有絲弦的樂器互你歡喜。
PS|45|9||有王的查某子佇你尊貴婦女的中間；王后用俄斐的金妝飾徛佇你的正旁。
PS|45|10||查某囝仔啊，你著聽，著看，著俯耳孔！呣通記得你的百姓及你的老父的家，
PS|45|11||王就欲欣慕你的媠；因為伊是你的主，你著拜伊。
PS|45|12||推羅的百姓欲來送禮物；百姓中的好額人欲對你求恩。
PS|45|13||王的查某子佇王宮內極其榮華；伊的衣服是用金線綉的。
PS|45|14||伊欲穿綉花的衣服，受導到王的面前；做伴跟隨伊的在室女亦欲受導到你的面前。
PS|45|15||怹欲歡喜快樂受引導；怹欲進入王宮。
PS|45|16||你的子孫欲續接你的列祖；你欲設立怹佇全地做王。
PS|45|17||我欲互你的名萬代互人記念，所以萬百姓欲永永遠遠感謝你。
PS|46|1||〔可拉後裔的詩，交互樂官。調是用女音。〕上帝是阮逃閃的所在及氣力，亦是患難中及時的幫助。
PS|46|2||所以，地雖然變遷，山雖然搖動到海中，
PS|46|3||其中的水雖然嘩嘩哮夯湧，山雖然因為海漲搖泏，阮亦無驚。（細拉）
PS|46|4||有一條河，伊的開叉互上帝的城歡喜；就是至高者所徛起聖的所在。
PS|46|5||上帝佇彼中間，城的確bē搖動；天昲光，上帝欲幫助伊。
PS|46|6||異邦嘩嘩哮，列國搖動；上帝出伊的聲，地就消溶。
PS|46|7||萬軍的耶和華及阮佇啲；雅各的上帝做阮的高台！（細拉）
PS|46|8||來啊，來看耶和華的所做，看伊互地荒廢到怎樣。
PS|46|9||伊互交戰息，到佇地極；伊遏折弓、斬斷槍，將戰車燒佇火中。
PS|46|10||恁著定定，著知我是上帝！我欲佇列邦中做高大，受尊做大，佇遍地上亦做高大。
PS|46|11||萬軍的耶和華及阮佇啲；雅各的上帝做阮的高台！
PS|47|1||〔可拉後裔的詩，交互樂官。〕恁眾百姓啊，恁攏著搭手！著用得勝的聲大聲謳咾上帝！
PS|47|2||因為耶和華至高者，通驚者；伊是大君王管理全地。
PS|47|3||伊欲互萬百姓降服佇阮的下面，亦欲互列邦佇阮的腳下。
PS|47|4||伊給阮揀阮的產業，就是伊所疼的雅各的榮光。（細拉）
PS|47|5||上帝上去，有喝的聲隨伊；耶和華上去，有號頭的聲隨伊。
PS|47|6||恁著唱歌謳咾上帝，著唱歌謳咾！唱歌謳咾咱的王，著唱歌謳咾！
PS|47|7||因為上帝是全地的王；著用智慧唱歌謳咾伊。
PS|47|8||上帝做王治理萬國；上帝坐佇伊聖的寶座。
PS|47|9||列邦的貴族聚集欲做亞伯拉罕的上帝的百姓。因為世界的盾牌是屬佇上帝；伊是極高！
PS|48|1||〔可拉後裔的詩歌。〕耶和華至大！應該大大得著謳咾，就是佇咱上帝的城，佇伊聖的山。
PS|48|2||錫安山──大君王的城，佇北面高大閣好看，互全地所歡喜。
PS|48|3||上帝佇伊的宮殿內，家己顯明做高台。
PS|48|4||看啊，列王聚集，怹相及對遮經過。
PS|48|5||怹看見就卬愕，驚惶緊緊走。
PS|48|6||怹佇遐愕愕惙，痛疼親像生子的婦仁人。
PS|48|7||你用東風拍破他施的船。
PS|48|8||阮佇萬軍的耶和華的城中──就是阮的上帝的城中──所看見的，抵抵照阮所聽見。上帝欲互此個城堅固到永遠。（細拉）
PS|48|9||上帝啊，阮佇你的殿內數念你的慈愛。
PS|48|10||上帝啊，你所受的謳咾抵抵及你的名相合，到佇地極！你的正手滿滿公義。
PS|48|11||因為你的判斷，錫安山著歡喜，猶大的城著快樂。
PS|48|12||恁著踅(se̍h)錫安，四圍行伊，算伊的城樓。
PS|48|13||詳細看伊的城牆，省察伊的王宮，欲互恁宣傳佇後代。
PS|48|14||因為此個上帝永永遠遠做咱的上帝；伊欲導咱，到佇死的時。
PS|49|1||〔可拉後裔的詩，交互樂官。〕眾百姓啊，恁攏著聽此個！世上攏總徛起的百姓，恁著俯耳孔，
PS|49|2||無論下等上等，好額喪鄉，攏著按呢！
PS|49|3||我的嘴欲講智慧；我的心所想是通達。
PS|49|4||我欲俯耳孔聽譬喻，我欲用琴解明我的奧妙。
PS|49|5||奸惡隨我的腳後㬹，四面圍我佇此號患難的日，我乜使驚？
PS|49|6||許個倚靠怹的勢力誇口怹的富有的人。
PS|49|7||無一個有法度通贖回家己的兄弟，亦bē會替伊將贖回的價錢互上帝，
PS|49|8||因為贖回怹的生命的價錢真貴，只有永遠放息；
PS|49|9||互伊長長活啲，無看見朽壞。
PS|49|10||因為伊看見智慧的人死，愚戇的人及親像精牲彼款的人亦做一下滅無，留怹的錢財互別人。
PS|49|11||怹心內想：怹的厝欲永永佇啲，怹徛起的所在欲到萬代；怹用家己的名來名家己的地。
PS|49|12||總是人踮佇尊貴的中間bē久長，親像會死的精牲。
PS|49|13||怹行此個路是怹的戇；總是怹以後的人猶久掠怹的話做著。（細拉）
PS|49|14||怹親像羊群定著著落陰間；死無欲做怹的牧者。到早起時，正直的人欲管轄怹；怹的媠欲互陰間滅去，致到無徛起的所在。
PS|49|15||獨獨上帝欲贖回我的靈魂脫離陰間的權柄，因為伊欲接納我。（細拉）
PS|49|16||人發財、家庭加添榮光，你呣免因為按呢來驚；
PS|49|17||因為伊死，無一項會帶去；伊的榮光bē會隨伊去。
PS|49|18||伊在生，雖然家己誇口有福氣（你若gâu照顧家己，人欲謳咾你）；
PS|49|19||若是伊欲歸到伊歷代的祖公遐，怹永遠無看見光。
PS|49|20||人踮佇尊貴的中間亦無醒悟，是親像會死的精牲。
PS|50|1||〔亞薩的詩。〕全能的上帝──耶和華有講出話來召天下，對日出到日落的所在。
PS|50|2||對齊全媠的錫安，上帝有發出光。
PS|50|3||阮的上帝欲來，決斷無靜靜。有火佇伊的面前啲燒；有風佇伊的四圍真透。
PS|50|4||伊欲叫頂面的天及地；為著欲審判伊的百姓，
PS|50|5||講：著招集我聖的百姓來我遮，就是許個用祭祀及我立約的人。
PS|50|6||諸個天欲顯明伊的公義，因為上帝本身是做審判者。（細拉）
PS|50|7||我的百姓啊，恁著聽，我欲講！以色列啊，我欲警戒你；我是上帝，你的上帝！
PS|50|8||我無因為你的祭祀責備你；你的燒祭常常佇我的面前。
PS|50|9||我無對你的厝取公的牛，亦無對你的寮(tiâu)取公的山羊。
PS|50|10||因為，樹林內的百獸，千山的精牲攏是我的。
PS|50|11||山中的飛鳥，我攏知；曠野的走獸亦攏屬佇我。
PS|50|12||我若枵，無欲給你講，因為世界及其中所充滿的攏是我的。
PS|50|13||我豈欲食牛牨的肉？抑是飲山羊牨的血嗎？
PS|50|14||你著用感謝做祭獻互上帝，閣著對至高者謝你的願，
PS|50|15||佇患難的日著求叫我；我欲救你，你亦欲榮光我。
PS|50|16||若是上帝對歹人講：你豈可敢傳我的律例，嘴講起我的約啊？
PS|50|17||其實你厭賤教示，將我的話㧒佇你的尻脊後。
PS|50|18||你看見賊就及伊同心，閣及行姦淫的人相及有份。
PS|50|19||你互你的嘴常常講歹話；你的舌造作奸詐。
PS|50|20||你坐啲誹謗你的兄弟，誣賴你的同胞。
PS|50|21||你行諸個事，我靜靜無講，你拍算我抵抵及你一樣；其實我欲責備你，將諸個事排佇你的目睭前。
PS|50|22||恁bē記得上帝的人，著想此個事，免致我將恁拆碎，無人拯救。
PS|50|23||見若用感謝獻做祭的就是榮光我；謹慎行的人，我欲互伊看見上帝的救恩。
PS|51|1||〔大衛及拔示巴同房以後，先知拿單來見伊；伊做此個詩，交互樂官。〕上帝啊，照你的慈愛憐憫我！照你豐盛的慈悲擦消我的過失！
PS|51|2||將我的罪惡一盡洗除，亦洗清我到無罪！
PS|51|3||因為，我家己知我的過失；我的罪常常佇我的面前。
PS|51|4||我所犯著的，就是得罪你若定；佇你的目睭前行此號歹，致到你講話的時顯明做義，判斷的時顯明公道。
PS|51|5||我是佇罪惡中生者，佇罪的中間我的老母懷孕我。
PS|51|6||你所愛的是心內誠實；佇我的腹內，你欲互我得著智慧。
PS|51|7||求你用牛膝草洗我，我就清氣；求你洗我，我就比雪卡白。
PS|51|8||求你互我得著聽見歡喜快樂的聲，互你所遏折的骨通歡喜。
PS|51|9||求你掩你的面無看我的罪，擦消我一切的罪惡。
PS|51|10||上帝啊，求你給我創造清氣的心，互我的內面有換新正直的神。
PS|51|11||呣通趕我，互我離開你的面；呣通對我收回你聖的神。
PS|51|12||求你互我猶原得著你救恩的快樂，賞賜我有自由的神來扶持我，
PS|51|13||我就將你的道路指示有過失的人，有罪的人就欲歸順你。
PS|51|14||上帝啊，你是救我的上帝；求你救我脫離刣人的罪！我的舌欲大聲吟詩謳咾你的義。
PS|51|15||主啊，求你開我的嘴唇，我的嘴就欲報揚你的好名聲！
PS|51|16||因為你無愛祭物，若愛，我就欲獻；燒祭，你亦無歡喜。
PS|51|17||上帝所愛的祭就是憂傷的神；上帝啊，憂傷痛悔的心，你無欲看輕伊。
PS|51|18||求你照你的好意思好款待錫安，起造耶路撒冷的城牆。
PS|51|19||彼時，你欲歡喜義的祭及燒祭以及加隆隻精牲的燒祭；彼時，人欲將公的牛獻佇你的壇。
PS|52|1||〔以東人多益來報掃羅講：「大衛到亞希米勒的家。」彼時，大衛做此個教示的詩，交互樂官。〕勇猛的人啊，你啥事為著做歹來誇口？上帝的慈愛永遠佇啲。
PS|52|2||你的舌圖謀邪惡，親像利的剃頭刀，行奸詐。
PS|52|3||你愛歹贏過愛好，愛白賊，贏過愛講義理。（細拉）
PS|52|4||詭譎的舌啊，你愛講一切吞食的話！
PS|52|5||上帝亦欲毀壞你，到永遠；伊欲掠你，對你的布棚中搝出來，對活人的地將你拔出來。（細拉）
PS|52|6||義人欲看見來驚惶，亦欲笑伊，
PS|52|7||講：看啊，這就是彼號無掠上帝做伊的氣力的人，是倚靠伊的錢財的罪，佇邪惡家己徛在。
PS|52|8||論到我，我是親像上帝厝內青翠的橄欖樹；我永永遠遠倚靠上帝的慈愛。
PS|52|9||因為你行這，我欲感謝你，到永遠。我亦欲佇你聖的百姓的面前向望你的名；因為伊的名是好。
PS|53|1||〔大衛教示的詩，互樂官，調是用麻哈拉。〕戇人心內講：無有上帝。怹趁邪惡，行可惡的罪；無一人行好。
PS|53|2||上帝對天俯落看世間人，欲看有明理的人，有尋求上帝的人抑無？
PS|53|3||怹逐人攏退後，一概變做污穢；無人行好，連一個亦無。
PS|53|4||做歹的人豈bē曉得嗎？怹吞食我的百姓親像食餅，亦無求叫上帝。
PS|53|5||怹佇無通驚惶的所在就大大驚惶，因為上帝將彼個安營攻擊你的人的骨頭拍散。你互怹見誚，因為上帝棄拺怹。
PS|53|6||願以色列的拯救對錫安出。上帝救伊受掠的百姓倒轉來，彼時雅各欲快樂，以色列欲歡喜。
PS|54|1||〔西弗人來對掃羅講：「大衛豈呣是匿佇阮遐嗎？」彼時，大衛做此個教示的詩，交互樂官。用絲弦的樂器。〕上帝啊，求你用你的名救我，用你的大權能替我伸冤。
PS|54|2||上帝啊，求你聽我的祈禱，俯耳孔聽我的嘴所講的話。
PS|54|3||因為，外人起來攻擊我，強惡的人數想我的生命；怹無敬奉上帝佇怹的面前。（細拉）
PS|54|4||上帝是幫助我的，主是扶持我的活命的。
PS|54|5||伊欲將我的對敵所行的歹報應怹；求你照你的誠實滅無怹。
PS|54|6||我欲將甘心的祭祀獻互你。耶和華啊，我欲感謝謳咾你的名；因為你的名是好。
PS|54|7||伊救我出一切的患難；我親目看見我的對敵抵著報應。
PS|55|1||〔大衛教示的詩，交互樂官。用絲弦的樂器。〕上帝啊，求你俯耳孔聽我的祈禱，呣通踮密呣聽我的懇求！
PS|55|2||求你俯落聽我，應我。我悲傷無平安，哼哼孱，
PS|55|3||攏是因為對敵的聲，歹人的制壓；因為怹將罪過捙互我，用受氣迫我。
PS|55|4||我的心佇我內面真苦痛；死無的驚惶到佇我。
PS|55|5||驚惶愕愕惙到佇我；驚惶淹密我。
PS|55|6||我就講：願我得著翅親像鴿，我就飛去，得著安然徛起。
PS|55|7||我欲飛去遠遠，歇佇曠野。（細拉）
PS|55|8||我欲緊緊走到閃避的所在，脫離狂風颶頭。
PS|55|9||主啊，求你吞滅怹，分開怹的舌！因為我佇城內曾看見強暴及相爭的事。
PS|55|10||怹暝日行踅(se̍h)佇城牆頂；佇城內有虛假惡毒。
PS|55|11||邪惡佇彼內面；壓制奸詐無離開伊的街路。
PS|55|12||因為誹謗我的，呣是對敵，設使是就猶會愞得；自高攻擊我的，呣是怨恨我的人，設使是，就會匿來閃伊。
PS|55|13||無拍算是你；都是我平輩的人，我的同伴，我知己的朋友！
PS|55|14||咱平素相及談論，真親密；咱及眾人相及行佇上帝的厝。
PS|55|15||願死無忽然到佇怹！互怹活活落陰間！因為邪惡佇怹徛起的所在，佇怹的中間。
PS|55|16||論到我，我欲求叫上帝；耶和華欲救我。
PS|55|17||下昏、早起、日晝我欲哀傷吐氣；伊亦欲聽我的聲。
PS|55|18||伊救贖我的生命脫離攻擊我的人，互我得著平安，因為反對我的人多。
PS|55|19||對古早常常佇啲的上帝，欲聽見亦欲報應怹，就是許個無改變無敬畏上帝的人。
PS|55|20||伊伸手攻擊及伊相和的人，伊已經背伊的約。
PS|55|21||伊的嘴滑摘親像奶油，伊的心囥交戰；伊的話柔軟卡贏膏油，其實是出鞘的刀。
PS|55|22||著將你的擔卸互耶和華，伊欲扶持你；伊永永無互義人搖泏。
PS|55|23||上帝啊，你欲互怹陷落佇滅無的坑；刣死人行奸詐的，bē活到中年，獨獨我欲倚靠你。
PS|56|1||〔非利士人佇迦特掠著大衛。彼時，伊做此個金的詩，交互樂官。調是用「遠遠無聲的鴿」。〕上帝啊，求你可憐我，因為人欲吞食我，通日攻擊壓制我。
PS|56|2||我的對敵通日欲吞食我，因為起驕傲攻擊我的人真多。
PS|56|3||我佇驚惶的時我欲倚靠你。
PS|56|4||我靠上帝，我欲謳咾伊的話；我已經倚靠上帝，我就無驚。屬佇血氣者欲啥法得我奈何？
PS|56|5||怹通日改斜我的話；怹對我所想的攏是欲害我。
PS|56|6||怹聚集，埋伏啲相我的腳步，親像當等欲害我的生命。
PS|56|7||怹做歹豈會逃脫嗎？上帝啊，求你佇受氣中互眾百姓墮落！
PS|56|8||我的流落，你攏記數；求你將我的目屎收佇你的皮囊。這豈無攏記佇你的冊嗎？
PS|56|9||我求叫的日，我的對敵攏欲越轉身退去。上帝為我，這是我所知。
PS|56|10||我靠上帝，我欲謳咾伊的話；我靠耶和華，我欲謳咾伊的話。
PS|56|11||我已經倚靠上帝，我就無驚。人欲啥法得我奈何！
PS|56|12||上帝啊，我對你所下的願佇我的身上；我欲用謝恩的祭獻互你。
PS|56|13||因為你救我的活命脫離死無。你豈呣是保護我的腳無跋倒嗎，互我佇上帝的面前，行佇活命的光中嗎？
PS|57|1||〔大衛閃避掃羅，匿佇洞內。彼時，伊做此個金的詩，交互樂官。調是用「莫得毀壞的」。〕上帝啊，求你可憐我，可憐我！我的身欲投歇佇你。我欲投歇佇你翅股的致蔭下，聽候諸個災禍經過。
PS|57|2||我欲求叫至高的上帝，就是給我成持逐項事的上帝。
PS|57|3||當彼個欲吞食我的人誹謗我的時，上帝欲施恩對天救我，亦欲發出伊的慈愛及伊的誠實。
PS|57|4||我的生命佇獅的中間；我倒佇親像火𤏸的世間人的中間。怹的嘴齒是槍、是箭；怹的舌是利刀。
PS|57|5||上帝啊，願你高大pôaⁿ過諸個天！願你的榮光pôaⁿ過全地！
PS|57|6||怹給我的腳步設羅網，壓制我的心神；怹佇我的面前開陷坑，家己反轉跋落彼內面。（細拉）
PS|57|7||上帝啊，我的心自在，我的心自在；我欲吟詩，我欲唱歌謳咾！
PS|57|8||我的神啊，你著精神起來！琴啊，瑟啊，恁著精神起來！我本身欲真早精神起來！
PS|57|9||主啊，我欲佇萬百姓的中間感謝你，佇列邦的中間唱歌謳咾你！
PS|57|10||因為，你的慈愛大到抵天；你的誠實到穹蒼。
PS|57|11||上帝啊，願你高大pôaⁿ過諸個天！願你的榮光pôaⁿ過全地！
PS|58|1||〔大衛金的詩，交互樂官。調是用「莫得毀壞」。〕世間人啊，恁靜靜，豈真正講公義嗎？恁豈照誠實行審判嗎？
PS|58|2||呣是！恁是心內做歹；恁佇地上用恁的手所做的強暴秤互人。
PS|58|3||歹人一下出母胎就及上帝生疏，一下離開老母的腹肚就行差路，講白賊話。
PS|58|4||怹的毒親像蛇的毒；怹親像臭耳聾的毒蛇塞密耳孔，
PS|58|5||呣聽驅蛇的人的聲，雖莽gâu畫符唸咒者怹亦呣聽。
PS|58|6||上帝啊，求你拍折怹嘴內的齒！耶和華啊，求你拍折獅仔肫的大支嘴齒！
PS|58|7||願怹消滅，親像緊緊流的水；怹的箭比欲射的時，願怹的箭親像拍折。
PS|58|8||願怹親像露螺消溶去，閣親像婦仁人磕落無見著天日的胎。
PS|58|9||恁用莿仔燃火，鼎猶未熱，伊欲用捲螺風將青的及𤏸的做一下掃去。
PS|58|10||義人看見報應的事就歡喜，伊欲佇歹人的血洗伊的腳。
PS|58|11||人就欲講：義人真正有好報；佇地面上果然有上帝啲判斷！
PS|59|1||〔掃羅差人去埋伏大衛的厝，欲刣伊。彼時，大衛做此個金的詩，交互樂官。調用「莫得毀壞」。〕我的上帝啊，求你救我脫離我的對敵，安置我佇高的所在，得著脫離許個起來攻擊我的人。
PS|59|2||求你救我脫離做歹的人，閣救我脫離愛刣死人的人！
PS|59|3||因為，怹埋伏欲害我的生命；有猛人聚集來攻擊我。耶和華啊，這呣是因為我的過失，亦呣是因為我的罪過。
PS|59|4||我雖然無過失，怹走來，備辦欲害我。求你精神起來幫助我，來鑑察！
PS|59|5||萬軍的上帝──耶和華就是以色列的上帝啊！求你起來，辦理萬國！呣通憐憫見若行奸詐的歹人！（細拉）
PS|59|6||怹下昏時倒來，喉叫親像狗，佇城裡四界行。
PS|59|7||怹的嘴吐出歹話，嘴唇有刀；因為怹講，是誰聽見？
PS|59|8||若是你──耶和華欲笑怹；你欲凊笑列邦。
PS|59|9||我的氣力啊，我欲向望你，因為上帝是我的高台。
PS|59|10||我的上帝欲用慈愛迎接我；上帝欲互我看見我的對敵受報應。
PS|59|11||莫得剿滅怹，驚見我的百姓bē記得。主啊，阮的盾牌啊；求你用你的氣力互怹四散，閣降低。
PS|59|12||因為怹嘴的罪過及嘴唇的話，以及怹所講的咒罵及白賊，願怹佇驕傲的中間受掠著。
PS|59|13||求你受氣，剿滅怹，剿滅怹到攏無去，互怹知上帝佇雅各的中間掌權，到佇地極。（細拉）
PS|59|14||怹下昏時，倒來；喉叫親像狗，佇城裡四界行。
PS|59|15||怹欲走來走去，尋食物，若無得著飽，就通暝聽候。
PS|59|16||若是我欲唱歌謳咾你的氣力，早起時欲大聲謳咾你的慈愛；因為你曾做我的高台，佇患難的日做我逃閃的所在。
PS|59|17||我的氣力啊，我欲唱歌謳咾你；因為上帝是我的高台，是我慈愛的上帝。
PS|60|1||〔大衛佇二條溪的亞蘭以及瑣巴的亞蘭交戰的時，約押倒來，佇鹽谷刣死以東人一萬二千。彼時，大衛做此個金的詩，互人學習，交互樂官。調用做「干證的百合花。」〕上帝啊，你曾棄拺阮，破壞阮；你曾受氣阮，求你互阮閣興起！
PS|60|2||你互地振動，亦互伊崩裂；願你醫好伊的裂痕，因為地搖動。
PS|60|3||你互你的百姓抵著艱難；你互阮飲彼個互人顛來倒去的酒。
PS|60|4||你用旗賞賜敬畏你的人，通為真理抬起來拽。（細拉）
PS|60|5||求你聽阮，用正手牽救阮，通互你所疼的人得著救。
PS|60|6||上帝已經指伊的聖潔來講：我欲大悅；我欲分開示劍，量疏割的山谷。
PS|60|7||基列是我的，瑪拿西亦是我的。以法蓮是我的頭盔；猶大是我的權柄。
PS|60|8||摩押欲做我的浴盆；我欲㧒我的鞋佇以東。非利士地啊，你因為我來大聲喝？
PS|60|9||是誰會導我入堅固的城？是誰導我入以東的地？
PS|60|10||上帝啊，你豈呣是棄拺阮嗎？上帝啊，你無及阮的軍兵相及出去，
PS|60|11||求你幫助阮攻擊對敵，因為人的拯救是空空。
PS|60|12||阮倚靠上帝做成大代誌，因為thún踏阮的對敵的就是伊。
PS|61|1||〔大衛的詩，交互樂官。用絲弦的樂器。〕上帝啊，求你聽我的求叫，俯落聽我祈禱！
PS|61|2||我的心失志的時，就欲對地極求叫你。求你導我到彼個比我卡高的石磐！
PS|61|3||因為你曾做我逃閃的所在，做我堅固的台，來脫離對敵。
PS|61|4||我欲永遠住佇你的布棚！我欲匿佇你翅下隱密的所在！（細拉）
PS|61|5||上帝啊，我所下的願你有聽見；你有將產業賞賜敬畏你的名的人。
PS|61|6||你欲加添王的歲壽；伊的年歲欲到代代。
PS|61|7||伊欲永遠坐位佇上帝的面前；願你備辦慈愛及誠實來保護伊！
PS|61|8||按呢，我欲唱歌謳咾你的名，到永遠，通日日謝我的願。
PS|62|1||〔大衛的詩，照耶杜頓的作法交互樂官。〕我的心靜靜，專務聽候上帝；我的拯救是對伊來。
PS|62|2||獨獨伊是我的石磐，拯救我的；伊是我的高台，我bē大搖動。
PS|62|3||恁大家攻擊人，將伊毀壞，親像毀壞敧斜的牆、欲倒的壁，欲到底時啊？
PS|62|4||怹相及計謀，專務欲對伊尊貴的位給伊捙落去；怹歡喜白賊，怹嘴祝福，心咒詛。（細拉）
PS|62|5||我的神啊，你著靜靜，專務聽候上帝，因為我的向望是對伊來。
PS|62|6||獨獨伊是我的石磐，是拯救我的；伊是我的高台，我bē搖動。
PS|62|7||我的拯救、我的榮光在佇上帝；我的氣力的石磐、我的閃避的所在亦在佇上帝。
PS|62|8||恁眾百姓著時時倚靠伊，佇伊的面前傾出恁的心；上帝是咱逃閃的所在。（細拉）
PS|62|9||卑微的人真正是空虛；尊貴的人也是虛假；下佇天秤碗的確浮起來；怹一概比呼吸的氣卡輕。
PS|62|10||呣通倚靠暴虐，呣通因為搶提來驕傲；若財寶加添，呣通注意佇遐。
PS|62|11||上帝講一擺，我有聽見二項：就是權能屬佇上帝。
PS|62|12||主啊，慈愛亦是屬佇你，因為你照逐人的所行來報應伊。
PS|63|1||〔大衛佇猶大曠野的時，做此首詩。〕上帝啊，你是我的上帝，我趁早欲尋你，佇亢旱困苦無水的地，我的心嘴乾數念你；我的肉體切切欣慕你。
PS|63|2||我曾按呢佇聖所朝見你，為著愛看你的權能及你的榮光。
PS|63|3||因為你的慈愛比生命卡好，我的嘴唇欲謳咾你。
PS|63|4||我猶活的時欲按呢謳咾你；我欲奉你的名抬起我的手。
PS|63|5||我的心神欲飽足親像食骨髓油膩，我亦欲用歡喜的嘴唇謳咾你，
PS|63|6||就是我倒佇眠床記念你，佇暝間逐更數念你的時。
PS|63|7||因為你曾幫助我，我踮佇你翅股的致蔭下欲歡喜出聲。
PS|63|8||我的心隨你住住；你的正手扶持我。
PS|63|9||獨獨許個數想欲滅我的生命的人，伊欲陷落佇地下深的所在；
PS|63|10||怹欲互刀劍刣，怹欲互山狗食。
PS|63|11||總是王欲因為上帝來歡喜。凡若指伊來咒誓者啲欲誇口，因為白賊人的嘴欲受塞密。
PS|64|1||〔大衛的詩，交互樂官。〕上帝啊，我哀傷的時，求你聽我的聲！求你保護我的活命免驚對敵！
PS|64|2||求你將我囥密，互我脫離做歹的人暗靜的計謀及行不義的人的擾亂。
PS|64|3||怹磨怹的舌親像刀，怹比準怹的箭，就是惡毒的話，
PS|64|4||欲佇暗靜的所在射完全的人；怹忽然射著伊，亦呣驚。
PS|64|5||怹相勉勵設歹計謀；怹參詳暗靜張羅網，講：是誰會看見怹？
PS|64|6||怹圖謀歹代，講：阮盡力圖謀已經有抵好的計謀。怹逐人的念頭及心思不止深。
PS|64|7||總是上帝欲用箭射怹；怹忽然著傷。
PS|64|8||怹欲著觸，怹的舌會害怹本身；凡若看見怹的攏欲搖頭。
PS|64|9||眾人攏欲驚惶，欲報揚上帝所做的，閣詳細想伊的所行。
PS|64|10||義人欲因為耶和華來歡喜，亦欲倚靠伊；凡若心正直的人攏欲誇口。
PS|65|1||〔大衛的詩歌，交互樂官。〕上帝啊，佇錫安有人謳咾啲聽候你；亦欲對你謝所下的願。
PS|65|2||聽人祈禱的主啊，見有血氣的攏欲就近你。
PS|65|3||罪惡卡贏我；論到阮的過失，你攏欲赦免。
PS|65|4||你所揀選、互伊親近你、踮佇你的院內者，此號人有福氣！阮欲因為你的厝、你的聖殿的福氣來心滿意足。
PS|65|5||救阮的上帝啊，你欲用威嚴秉公義來應阮；你是地極及海面遠遠的人攏總所倚靠者。
PS|65|6||伊已經用大權能縖腰，就用伊的氣力安定諸個山。
PS|65|7||諸個海嘩嘩哮及其中海湧嘩嘩哮，以及萬百姓的喧嘩，伊互怹平靜。
PS|65|8||徛起地極的人因為你的神蹟來驚惶；日出日落的所在你互怹攏歡喜。
PS|65|9||你眷顧土地，落雨灌沃伊，互伊真肥。上帝的河，伊的水滿滿；你按呢備辦土地，就是替人備辦五穀。
PS|65|10||你灌沃田園滿伊的溝，修平伊的稜，落好的雨水，互土地軟軟；其中所發生的，得著你賜福。
PS|65|11||你用你的恩典做年冬的冕旒；你的路徑攏有油啲滴。
PS|65|12||滴佇曠野的草埔。山頭用歡喜做帶來縖；
PS|65|13||草埔用羊群做衫來穿；山谷用五穀做moa來蓋。怹攏歡喜出聲來吟詩。
PS|66|1||〔一篇詩歌，交互樂官。〕全地攏著對上帝來出歡喜的聲！
PS|66|2||唱歌謳咾伊的名的榮光！用謳咾的話來顯明伊的榮光！
PS|66|3||著對上帝講：你的所做到許通驚！因為你的大權能，你的對敵欲降服你。
PS|66|4||全地欲敬拜你，吟詩謳咾你，欲吟詩謳咾你的名。（細拉）
PS|66|5||恁著來，來看上帝所行的事，伊對世間人所做的不止通驚。
PS|66|6||伊將海變做乾地，怹步行過河；佇遐阮因為伊來歡喜。
PS|66|7||伊用伊的權治理，直到永遠。伊的目睭鑑察列邦；悖逆的人呣通自高。（細拉）
PS|66|8||萬百姓啊，恁著謳咾阮的上帝，互人聽見謳咾伊的聲。
PS|66|9||伊互阮的生命活啲，亦無互阮的腳搖動。
PS|66|10||上帝啊，你曾試驗阮，鍛煉阮，親像鍛煉銀一樣。
PS|66|11||你互阮入羅網，用重擔下佇阮的身上。
PS|66|12||你互人坐車pôaⁿ過阮的頭殼；阮經過水火，總是你互阮到富有的所在。
PS|66|13||我欲用燒祭進入你的厝，我欲對你謝我的願，
PS|66|14||就是佇我患難的時我的嘴唇所講的，我的嘴所下的願。
PS|66|15||我欲用肥的精牲的燒祭，及公羊的芳味獻互你，閣用公的牛，公的山羊來獻。（細拉）
PS|66|16||凡若敬畏上帝的人，恁攏著來聽！我欲講起伊為我所行的事。
PS|66|17||我曾用我的嘴求叫伊；用我的舌謳咾伊做高。
PS|66|18||我若心內注重罪惡，主的確無欲聽。
PS|66|19||總是上帝實在有聽見；已經俯落聽我祈禱的聲。
PS|66|20||上帝是應該謳咾者！伊未曾推辭我的祈禱，亦未曾互伊的慈愛離開我。
PS|67|1||〔一篇詩歌，交互樂官。用絲弦的樂器。〕願上帝憐憫阮，賜福阮，互伊的面照光阮，（細拉）
PS|67|2||通互世界知你的道路，萬國中知你的救恩。
PS|67|3||上帝啊，願列邦謳咾你！願列邦攏謳咾你！
PS|67|4||願萬國快樂出歡喜的聲；因為你欲照公道審判列邦，治理地上的萬國。（細拉）
PS|67|5||上帝啊，願列邦謳咾你！願列邦攏謳咾你！
PS|67|6||地已經出土產；上帝──就是阮的上帝，欲賜福阮。
PS|67|7||上帝欲賜福阮；地的四極攏欲敬畏伊！
PS|68|1||〔大衛的詩歌，交互樂官。〕願上帝起來，互伊的對敵四散，互怨恨伊的人對伊的面前逃走。
PS|68|2||你給怹趕散，親像煙受吹散；歹人見著上帝的面就消滅，親像蠟見著火就溶去。
PS|68|3||總是義人欲歡喜，怹佇上帝的面前欲快樂，怹亦欲歡歡喜喜。
PS|68|4||恁著對上帝吟詩，唱歌謳咾伊的名；為著彼個坐車經過曠野者修造大路。伊的名是耶和華，著佇伊的面前快樂！
PS|68|5||上帝佇伊聖的所在做孤兒的父，做寡婦的伸冤者。
PS|68|6||上帝互孤單的人有家，互受關監的人出來享福；獨獨悖逆的人踮佇乾燥的地。
PS|68|7||上帝啊，早你行佇百姓的頭前，經過曠野。（細拉）
PS|68|8||彼時，地見著上帝的面就振動，天亦落雨；彼個西奈也振動，是見著上帝──以色列的上帝的面。
PS|68|9||上帝啊，你落大雨；你的產業以色列厭倦的時，你互伊堅固。
PS|68|10||你的會眾踮佇彼中間；上帝啊，你為著喪鄉人備辦恩惠。
PS|68|11||主出命令，傳好消息的婦女成大陣。
PS|68|12||管兵的王逃走啦，逃走啦；踮佇家內的婦女分著所搶的物。
PS|68|13||恁倒佇羊寮(tiâu)內的時，親像鴿的翅鑲白銀，伊的毛鑲黃金。
PS|68|14||全能者佇彼內面趕散列王的時，勢面親像佇撒們山落雪。
PS|68|15||巴珊山是上帝的山；巴珊山是多多山尖的山。
PS|68|16||恁多多山尖的山啊，恁啥事眥上帝所愛徛起的山？耶和華欲踮佇遐到永遠！
PS|68|17||上帝的車千千萬萬；主佇彼中間，親像佇西奈佇聖的所在。
PS|68|18||你已經上到高的所在，掠許個受掠者；你佇人的中間，受怹所獻的，連悖逆的人亦獻，互耶和華上帝通徛起怹中間。
PS|68|19||主是應該謳咾者！伊日日背阮的擔，就是救阮的上帝。（細拉）
PS|68|20||上帝是給阮行逐樣拯救的上帝；會脫離死無是在佇主耶和華。
PS|68|21||總是上帝欲拍破伊的對敵的頭殼，就是彼個常常犯罪的人的頭殼。
PS|68|22||主講：我欲互怹對巴珊倒轉來，對深淵互怹倒轉來，
PS|68|23||互你拍碎怹，你的腳踏佇對敵的血，你的狗的舌舐怹。
PS|68|24||上帝啊，你是我的上帝，我的王；人已經看見你啲行，行入聖的所在。
PS|68|25||唱歌者行佇頭前，作樂者隨佇後面，搖鈴瓏鼓的查某囝仔佇中間。
PS|68|26||對以色列的源頭來者，佇逐個會中著謳咾上帝就是主！
PS|68|27||佇遐，有管轄怹的小便雅憫，有猶大的族長及怹歸群的眾人，有西布倫的族長，有拿弗他利的族長。
PS|68|28||你的上帝定著你的氣力；上帝啊，求你堅固你給阮所成的事！
PS|68|29||為著你耶路撒冷的殿，列王欲帶禮物獻互你。
PS|68|30||求你責備蘆葦中的野獸及歸群的牛牨，以及列邦中的牛仔。將銀踏佇腳下；上帝趕散愛交戰的百姓。
PS|68|31||大官欲對埃及來；古實欲趕緊向上帝來抬起手。
PS|68|32||世上的列國啊，恁著對上帝唱歌；願恁吟詩謳咾主！
PS|68|33||就是謳咾彼個坐佇對古早就有極高的天的主！伊發出伊的聲，就是極大的聲。
PS|68|34||恁著將權能歸互上帝。伊的威嚴佇以色列的頂面；伊的權能是佇穹蒼。
PS|68|35||上帝啊，你對你聖的所在真正通驚；以色列的上帝是彼個將氣力權能賞賜伊的百姓的。上帝是應該謳咾的！
PS|69|1||〔大衛的詩，交互樂官。調是用「百合花。」〕上帝啊，求你救我！因為諸個水欲淹我的生命。
PS|69|2||我陷落佇深的土糜內，無通徛腳的所在；我到深的水內，大水淹密我。
PS|69|3||我因為我的喉叫到厭倦，我的嚨喉乾去；我因為聽候我的上帝，目睭花。
PS|69|4||無因端怨恨我的，卡多我的頭毛；濫糝做我的對敵、欲滅無我的，不止強猛。我所無搶的，我也著還。
PS|69|5||上帝啊，我的愚戇，你本知；我的罪過無隱瞞佇你。
PS|69|6||萬軍的主──耶和華啊，求你呣通互許個聽候你的人，為著我來見誚！以色列的上帝啊，求你呣通互許個尋你的人，為著我來受凌辱！
PS|69|7||因為我為著你的緣故受詈罵，我滿面見誚。
PS|69|8||我的兄弟看我做過路的人；我的同胞看我做外邦人。
PS|69|9||因為我為著你的厝，心內親像火𤏸，閣詈罵你的人的詈罵攏到佇我。
PS|69|10||我流目屎，用禁食刻苦我的心；這反轉做我的凌辱。
PS|69|11||我用麻布做衣裳，人就用我做笑談。
PS|69|12||坐佇城門者談論我；酒漢用我做歌曲。
PS|69|13||總是我佇得著接納的時對耶和華──你祈禱。上帝啊，求你照你慈愛的豐盛，照你拯救的真實來應我！
PS|69|14||求你救我出土糜，互我無沈落去；求你救我脫離怨恨我的人，互我出深的水。
PS|69|15||求你莫得容允大水淹密我，莫得容允深淵吞我，莫得容允陷坑陷我。
PS|69|16||耶和華啊，求你應我！因為你的慈愛是好；求你照你慈悲的豐盛越過來看我！
PS|69|17||呣通掩面呣看你的奴僕；因為我佇患難的中間，求你緊緊來應我！
PS|69|18||求你親近我的靈魂，來救贖伊！求你因為我的對敵來贖回我！
PS|69|19||你知我所受的詈罵、見誚、凌辱；我的對敵攏佇你的面前。
PS|69|20||詈罵已經拆裂我的心，我的憂悶滿滿。我向望人可憐，也無一個；向望人安慰，也尋無一個。
PS|69|21||怹提苦膽互我做食物；我嘴乾，怹用醋互我飲。
PS|69|22||願怹的筵桌佇怹的面前變做羅網，佇怹平安的時變做活罩。
PS|69|23||願怹的目睭黑暗，bē看見；願你互怹的腰常常栗栗惙。
PS|69|24||願你的痛恨傾佇怹的身上，互你烈烈的受氣趇著怹。
PS|69|25||願怹徛起的所在變做拋荒；願怹的布棚無人徛起。
PS|69|26||因為，你所拍彼個人，怹就窘迫伊；你所拍傷許個人，怹搬摘怹的憂苦。
PS|69|27||願你佇怹的罪上加罪，莫得容允怹有份你的義。
PS|69|28||願怹對活命的冊受擦滅，無記佇義人的中間。
PS|69|29||總是我是困苦憂傷的人；上帝啊，願你的救恩安置我佇高的所在。
PS|69|30||我欲用詩歌謳咾上帝的名，也欲用感謝稱伊做大！
PS|69|31||這是互耶和華歡喜，贏過獻牛，抑是獻有角有蹄的牛牨。
PS|69|32||謙卑的人看見就歡喜；恁尋上帝的人，願恁的心活起來。
PS|69|33||因為耶和華聽喪鄉的人，無看輕為著伊受關監的人。
PS|69|34||願天及地謳咾伊！海及其中一切的動物也著謳咾伊！
PS|69|35||因為上帝欲救錫安，起造猶大的城；怹欲徛起佇遐，得著伊做業。
PS|69|36||伊的奴僕的後裔欲續接伊；疼伊的名的人欲踮佇彼中間。
PS|70|1||〔大衛的記念詩，交互樂官。〕上帝啊，求你緊緊拯救我！耶和華啊，求你緊緊幫助我！
PS|70|2||願許個數想我的生命的人，見誚漏氣；願許個歡喜我受陷害者，越倒轉受凌辱。
PS|70|3||願許個講呼哉、呼哉的，因為見誚來越倒轉。
PS|70|4||願一切尋你的，因為你歡喜快樂；願許個欣慕你救恩的，常常講：著尊上帝做大！
PS|70|5||總是我是困苦喪鄉的；上帝啊，求你緊緊到我遮！你是幫助我的，拯救我的。耶和華啊，求你呣通延延！
PS|71|1||耶和華啊，我倚靠你；求你互我永永無見誚！
PS|71|2||照你的公義拯救我，互我脫離；俯耳孔聽我，來救我！
PS|71|3||求你做我通徛起的石磐，互我常常去踮遐；你已經命令欲救我，因為你是我的山巖，我的山寨。
PS|71|4||我的上帝啊，求你救我脫離歹人的手，脫離不義及殘忍的人的手頭。
PS|71|5||因為主──耶和華，你是我所向望的；對我少年的時，你是我所倚靠的。
PS|71|6||我對胎裡互你扶持；互我出老母的腹肚的是你。我欲常常謳咾你！
PS|71|7||多多人掠我做奇怪，總是你是我堅固逃閃的所在。
PS|71|8||我滿嘴欲謳咾你，通日欲榮光你。
PS|71|9||我年老的時，求你呣通放拺我！我氣力衰膦的時，求你呣通離開我。
PS|71|10||因為我的對敵議論我；許個當等欲害我的生命者相及參詳，
PS|71|11||講：上帝已經放拺伊；今著追趕伊，掠伊！因為無救伊的。
PS|71|12||上帝啊，求你呣通離開我遠遠！我的上帝啊，求你緊緊來幫助我！
PS|71|13||願許個做我生命的對敵的，受見誚滅無；願許個計謀害我的，受凌辱漏氣。
PS|71|14||總是我欲常常向望，我欲愈久愈謳咾你。
PS|71|15||你的公義以及你的拯救算bē了，我的嘴通日欲講起。
PS|71|16||我欲來講主──耶和華大權能的事；我單單欲講起你的義。
PS|71|17||上帝啊，對我少年的時，你有教示我；到現今，我曾報揚你奇妙的所做。
PS|71|18||上帝啊，我到年老頭毛白的時，求你呣通放拺我！聽候我將你的氣力指示下代，將你的大權能指示一切將來的人。
PS|71|19||上帝啊，你的義真高；上帝啊，你曾行大的事，是誰會親像你！
PS|71|20||你是互阮歷過多多大患難的，你欲互阮閣再活，也欲救阮對地的深淵起來。
PS|71|21||求你互我愈高大，閣倒轉安慰我。
PS|71|22||我的上帝啊，我欲彈瑟謳咾你，謳咾你的真實！以色列的聖者啊，我欲彈琴謳咾你！
PS|71|23||我唱歌謳咾你的時，我的嘴唇以及你所救贖我的靈魂欲歡喜出聲；
PS|71|24||閣我的舌歸日欲講論你的義，因為許個計謀害我的人已經見誚受凌辱。
PS|72|1||〔所羅門的詩。〕上帝啊，求你將你的判斷賞賜王，將你的公義賞賜王的子。
PS|72|2||伊欲照公義審判你的百姓，照公平判斷你許個困苦的人。
PS|72|3||大山欲因為公義互百姓平安，山仔也欲按呢。
PS|72|4||伊欲給百姓中困苦的人判斷，伊欲救喪鄉的人，伊欲壓碎暴虐的人。
PS|72|5||人欲敬畏你，日久月長，直到萬世代！
PS|72|6||伊欲降臨，親像雨落佇已經割的草，親像及時的雨潤澤土地。
PS|72|7||佇伊的日子，義人欲興旺，大大平安，及月平久。
PS|72|8||伊欲掌權，對此個海到彼個海，對大河到地極。
PS|72|9||徛起佇曠野的，欲跪拜佇伊的面前；伊的對敵欲舐土粉。
PS|72|10||他施及海嶼的列王欲進貢；示巴及西巴的王欲獻禮物。
PS|72|11||列王攏欲仆落拜伊；萬國攏欲服事伊。
PS|72|12||因為，喪鄉人求叫的時，伊欲救伊；困苦無依倚的人，伊也欲救。
PS|72|13||伊欲憐憫清淡喪鄉的人，伊欲拯救喪鄉人的生命。
PS|72|14||伊欲救贖怹的生命脫離壓迫及暴虐；伊欲看怹的血做寶貝。
PS|72|15||伊欲活啲。欲將示巴的金互伊；欲常常為伊祈禱，通日謳咾伊。
PS|72|16||佇地裡佇山頂，五穀的確茂盛；所結的五穀欲搖動，親像黎巴嫩的樹；城內的人欲興旺，親像地上的草。
PS|72|17||伊的名欲留到永遠，伊的名欲流傳親像日的久。人欲因為伊來得著福氣；萬國欲稱呼伊有福氣。
PS|72|18||耶和華上帝──就是以色列的上帝，只有伊行奇異的事，應該謳咾伊！
PS|72|19||願伊榮光的名，永遠受謳咾。願伊的榮光充滿全地！阿們！閣阿們！
PS|72|20||耶西的子──大衛的祈禱明白。
PS|73|1||〔亞薩的詩。〕上帝實在好款待以色列，好款待許個心清氣的人！
PS|73|2||總是論到我，我的腳險險踏脫；我的腳險險趨落去。
PS|73|3||因為我看見歹人及驕傲的人興旺，彼時我就不平。
PS|73|4||因為怹死的時無痛疼；怹的氣力也勇健。
PS|73|5||怹無親像別人勞苦，也無親像別人受災禍。
PS|73|6||所以，用驕傲做鍊仔掛佇怹的頷頸；用暴虐做衣裳遮怹的身軀。
PS|73|7||怹因為身體肥目睭就肨出；怹所得著的，贏過心所愛者。
PS|73|8||怹譏刺靈，照歹意思講制壓人的話；怹講大話。
PS|73|9||怹的嘴褻瀆天；怹的舌呼喝全地。
PS|73|10||所以伊的百姓歸倚佇遮，滿杯的水怹飲到了。
PS|73|11||怹講：上帝豈可會知？至高者豈會曉得嗎？
PS|73|12||看，諸個就是歹人；怹常常安逸，財寶愈加添。
PS|73|13||我清氣我的心實在空空，我無罪來洗手也是空空。
PS|73|14||因為，我通日抵著災禍；逐早起受責備。
PS|73|15||我若講，我欲按呢講，這是用奸詐款待你的子類。
PS|73|16||我啲想愛明白此個理，看了實在為難，
PS|73|17||到我入上帝聖的所在，詳細想怹的結局。
PS|73|18||你實在將怹下佇滑滑的地，互怹跋佇沈淪的中間。
PS|73|19||怹目nih久成做許呢淒凊！怹互驚惶滅到了。
PS|73|20||人睏精神，怎樣看伊的夢；主啊，你精神也欲按呢看輕怹的影像。
PS|73|21||因為，我的心真酸，我的臟腑刺鑿。
PS|73|22||我此款的愚戇無知，佇你的面前親像精牲一般。
PS|73|23||總是，我常常及你佇啲；你牽我的正手。
PS|73|24||你欲用你的教示引導我，後來欲接納我入佇榮光。
PS|73|25||你以外，佇天裡我有是誰？你以外，佇地裡我無所欣慕。
PS|73|26||我的肉體，我的心腸消無；總是上帝是我心肝的氣力，也是我的基業，直到永遠。
PS|73|27||離開你遠遠的，的確死無；凡若放拺你行姦淫的，你攏滅無怹。
PS|73|28||總是我就近上帝是做我的利益；我用主耶和華做我閃避的所在，通互我講起你一切的所做。
PS|74|1||〔亞薩教示的詩。〕上帝啊，你啥事永遠放拺阮？你啥事受氣你草場的羊，親像出火煙？
PS|74|2||求你記念你早時所得著的會眾，就是你所贖回、做你的業的支派的，也著記念你平時所徛起的錫安山。
PS|74|3||求你行到許個久久拋荒的地，看對敵佇聖所一切所毀壞的。
PS|74|4||你的對敵佇你的會內嘩嘩哮；怹豎怹的旗做記號。
PS|74|5||怹親像人抬起斧頭，來剉樹林的樹。
PS|74|6||聖所的內面一切雕刻的，怹現在用斧頭及鎚一盡拍歹。
PS|74|7||怹放火燒你的聖所，拍垃墋你的名所徛起的所在，成做平地。
PS|74|8||怹心內講：咱著一盡毀壞怹；怹佇遍地將上帝的會堂攏燒燎去。
PS|74|9||阮無看見阮的兆頭，無閣有先知；阮中間也無人知欲到甚麼時！
PS|74|10||上帝啊，對敵譏刺欲到甚麼時？仇讎褻瀆你的名欲到永遠嗎？
PS|74|11||你為何勼你的手，就是你的正手？求你對你的胸前伸出來，毀滅怹。
PS|74|12||總是上帝對早以來做我的王，佇地裡行拯救。
PS|74|13||你曾用你的權能將海分開，拍破水中大動物的頭殼。
PS|74|14||你曾摃碎鱷魚的頭殼，將伊互曠野的野獸做食物。
PS|74|15||你曾分開水源及河；你曾互長流的江河乾去。
PS|74|16||日時屬你，暝時也屬你；光及日頭是你所備辦的。
PS|74|17||地上一切的界限是你所設立；夏天及冬天是你所定著。
PS|74|18||耶和華啊，求你記得對敵有誹謗，戇的百姓褻瀆你的名。
PS|74|19||你的鳩鵻的生命，呣通交互野獸；你喪鄉人的活命呣通永遠bē記得。
PS|74|20||求你數念所立的約，因為地上黑暗的所在滿滿是強暴的巢穴。
PS|74|21||受壓制的人呣通互怹見誚倒去；困苦喪鄉的人著互怹謳咾你的名。
PS|74|22||上帝啊，求你起來為家己分訴！著記得戇人通日怎樣啲誹謗你。
PS|74|23||呣通bē記得你的對敵的聲；許個起來攻擊你的人怹的喊嘩常常上到頂面。
PS|75|1||〔亞薩的詩歌，交互樂官。調是用莫得毀壞的。〕上帝啊，阮感謝你，阮感謝你！因為你的名近近，人報揚你奇妙的所做。
PS|75|2||我到定著的日期，我欲照正直審判。
PS|75|3||地及地上徛起的百姓攏消溶；我斟酌徛在地的柱。（細拉）
PS|75|4||我對驕傲的人講：莫得驕傲！對歹人講：莫得抬起你的角！
PS|75|5||莫得高高抬起你的角；莫得硬你的頷頸來講話。
PS|75|6||因為呣是對東，呣是對西，亦呣是對南來得著舉起。
PS|75|7||只有上帝是判斷者；伊互此個降低，互彼個升高。
PS|75|8||耶和華手裡有杯，其中的酒起沫，杯內有過透的酒滿滿；伊傾出來，地上的歹人欲攏飲此個酒的渣滓，飲到了了。
PS|75|9||獨獨我欲報揚，直到永遠！我欲唱歌謳咾雅各的上帝！
PS|75|10||歹人一切的角，我欲斬斷；義人的角欲得著舉起。
PS|76|1||〔亞薩的詩歌，交互樂官。用絲弦的樂器。〕佇猶大，上帝互人所識；佇以色列，伊的名做大。
PS|76|2||佇撒冷有伊的帳房；佇錫安有伊徛起的所在。
PS|76|3||伊佇遐遏折弓的箭，及盾牌、刀劍，以及交戰的家私。（細拉）
PS|76|4||你對搶物的山寨來，有榮光及威嚴。
PS|76|5||心勇敢的人攏受搶劫；怹的睏是長長睏，英雄的人無一個會出手。
PS|76|6||雅各的上帝啊，你的責備一下發出，車、馬攏睏重眠。
PS|76|7||獨獨你是通驚者！你的受氣一下發出，是誰佇你的面前徛會住啊？
PS|76|8||你對天裡互人聽判斷。地就驚惶靜靜，
PS|76|9||就是上帝起來審判，欲救地上一切謙卑的人。（細拉）
PS|76|10||人的受氣的確互你得著謳咾；其餘的受氣，你欲禁止。
PS|76|11||恁著對恁的上帝──耶和華下願閣謝願；四圍的人著帶禮物貢獻佇通敬畏的主。
PS|76|12||伊欲遏止貴族的驕氣；伊互世上的列王驚畏。
PS|77|1||〔亞薩的詩，照耶杜頓的做法，交互樂官。〕我欲對上帝出聲求叫；我對上帝出聲，伊欲俯耳孔聽我。
PS|77|2||佇我患難的日我尋主；我佇暝時抬起手無停；我的心呣肯受安慰。
PS|77|3||我數念上帝，就迫腹；我靜靜想，心神昏去。（細拉）
PS|77|4||你互我的目睭無一時瞌；我煩惱到攏bē講話。
PS|77|5||我追念古早的日，就是極早的年。
PS|77|6||我想起我暝間的詩歌，我摸心家己問；我的心神亦詳細省察。
PS|77|7||主豈欲永遠放拺嗎？無閣施恩嗎？
PS|77|8||伊的慈愛豈永遠窮盡嗎？伊的應允豈代代廢無嗎？
PS|77|9||上帝豈bē記得施恩嗎？豈因為受氣塞密伊的慈悲嗎？（細拉）
PS|77|10||我講：這就是我的軟弱，至高者伸出正手的年我欲數念。
PS|77|11||我欲講起耶和華的所行；數念伊早時的神蹟。
PS|77|12||我欲忖度(chhún-tók)你的所行，靜靜想你的所做。
PS|77|13||上帝啊，你的路是聖者；有甚麼神明大親像上帝？
PS|77|14||你是行奇事的上帝；你曾佇萬百姓的中間顯明你的權能。
PS|77|15||你曾用你的手贖回你的百姓，就是雅各及約瑟的子孫。（細拉）
PS|77|16||上帝啊，諸個水見著你，諸個水見著你攏驚惶；深淵亦愕愕惙。
PS|77|17||密雲傾出水；穹蒼出聲；你的箭四界射。
PS|77|18||佇捲螺風內有你雷的聲；閃爁的光閃到通世間；地愕愕惙閣振動。
PS|77|19||你的道路佇海中；你的路徑佇大水中；你的腳跡無人會知。
PS|77|20||早你用摩西、亞倫的手導你的百姓，親像羊群。
PS|78|1||〔亞薩教示的詩。〕我的百姓啊，恁著聽我的教示，俯耳孔聽我的嘴的話。
PS|78|2||我欲開嘴設譬喻；我欲講出古早隱密的話，
PS|78|3||就是阮所聽見、所知的，亦是阮的祖公傳互阮的。
PS|78|4||阮無欲將諸個事對怹的子孫隱瞞，欲將耶和華的名聲及伊的權能，以及伊所行奇妙的事，傳互後世代。
PS|78|5||因為，伊佇雅各立干證的話，佇以色列設律法；是伊命令咱的祖公的，通傳互怹的子孫，
PS|78|6||互後代就是得欲出世的子孫知；怹亦欲起來傳互怹的子孫，
PS|78|7||互怹的向望在佇上帝，無bē記得全能者的所做，是欲遵守伊的誡命。
PS|78|8||免得親像怹的祖公，是硬心悖逆的世代，是存心無四正的世代，怹向上帝的心，無堅固。
PS|78|9||以法蓮的子孫抬家私，及弓箭，臨陣的日越轉身退後。
PS|78|10||怹無遵守上帝的約，呣肯照伊的律法來行；
PS|78|11||閣bē記得伊所行的及伊所互怹看奇妙的事。
PS|78|12||伊佇埃及地，瑣安的田，佇怹祖公的目睭前行奇異的事。
PS|78|13||伊分開海，互怹過去，閣互水豎起來，親像土堆。
PS|78|14||伊日時用雲導怹，通暝用火的光導怹。
PS|78|15||伊佇曠野互石磐裂開，互怹多多水通飲，親像對深淵出。
PS|78|16||伊互水對石磐淐出，互水親像江河流落。
PS|78|17||怹猶原沓沓得罪伊，佇乾燥的地悖逆至高者。
PS|78|18||怹心內試上帝，照怹家己所愛者求食物，
PS|78|19||怹濫糝議論上帝講：全能的主佇曠野豈會辦桌嗎？
PS|78|20||伊曾拍石磐，互水淐出，江河滿出來；伊也會賞賜米糧嗎？伊也會給伊的百姓備辦肉嗎？
PS|78|21||所以，耶和華聽見就受氣；就有炎火燒雅各的家；受氣發起佇以色列族；
PS|78|22||因為怹呣信服上帝，呣倚靠伊的救恩。
PS|78|23||總是伊就命令佇頂面的穹蒼，閣開天的門，
PS|78|24||伊降落嗎哪，親像落雨互怹食，將天的米糧賞賜怹。
PS|78|25||人食大權能者的食物；伊賞賜米糧，互怹飽足。
PS|78|26||伊互東風起佇天裡，用伊的權能導南風來。
PS|78|27||伊降落肉，佇怹中間，多親像土粉，閣飛鳥，多親像海沙，
PS|78|28||落佇怹的營中，佇怹徛起的所在的四圍。
PS|78|29||怹就食到飽飽；伊照怹所愛的互怹。
PS|78|30||怹的所愛猶未飽厭，怹的食物猶佇怹的嘴內的時，
PS|78|31||上帝就對怹發起受氣，刣死怹中間的好漢人，打倒以色列的少年人。
PS|78|32||雖然按呢，怹猶原閣犯罪，無因為伊奇怪的所做來信伊。
PS|78|33||所以，伊互怹空空過日，互怹歷年驚惶。
PS|78|34||伊刣怹的時，怹才來求伊，就越倒轉，切切求上帝。
PS|78|35||怹亦追念上帝是怹的石磐，至高者全能者是贖回怹者。
PS|78|36||總是，怹用嘴諂媚伊，用舌對伊講白賊。
PS|78|37||因為怹無堅心意向伊，無盡忠守伊的約。
PS|78|38||總是伊有憐憫，赦免怹的罪惡，無滅無怹，閣沓沓消伊的受氣，無一盡發出伊的受氣。
PS|78|39||伊想著怹不過是血氣，是吹過去無倒轉的風。
PS|78|40||怹佇曠野悖逆伊，佇拋荒的所在，互伊憂悶到許多擺啊！
PS|78|41||怹再三試上帝，抵觸以色列的聖者。
PS|78|42||怹bē記得伊的權能及贖回怹脫離對敵的日；
PS|78|43||伊怎樣佇埃及顯出伊的神蹟，佇瑣安田顯出奇事，
PS|78|44||將怹的江河變做血，怹的港亦是按呢，致到攏bē飲得。
PS|78|45||伊互蝴蠅歸陣到怹中間，來呫怹，閣互田蛤仔來害怹，
PS|78|46||將怹的土產交互蟲thōa，將怹勞苦來得著的交互草蜢。
PS|78|47||伊落雹毀壞怹的葡萄樹，落霜毀壞怹的桑材樹，
PS|78|48||閣將怹的精牲交互雹，將怹歸群的精牲交互閃爁。
PS|78|49||伊發出伊的大受氣，以及受氣、痛恨、苦難歸陣降災禍的使者，攏到佇怹。
PS|78|50||伊為著家己的受氣舖平伊的路，互怹的生命bē免得死，將怹的活命交互瘟疫，
PS|78|51||佇埃及拍死一切的大子，佇含的布棚中拍死怹的頭上子。
PS|78|52||總是伊導出家己的百姓親像羊，佇曠野導怹親像羊群。
PS|78|53||伊導怹安穩，互怹無驚惶；海就淹死怹的對敵。
PS|78|54||伊閣導怹到聖地的交界，到伊正手所得著此個山。
PS|78|55||伊佇怹的面前趕出列邦人，用索仔將外邦人的地量互怹做業，互以色列的支派徛起怹的布棚。
PS|78|56||怹猶原試至高的上帝，來悖逆伊，無守伊干證的話，
PS|78|57||失信悖逆，無各樣怹的祖公；變款親像弓反輪轉。
PS|78|58||因為怹用怹山頭的壇惹著伊的受氣；用怹雕刻的偶像互伊痛恨。
PS|78|59||上帝聽見就受氣，大厭惡以色列。
PS|78|60||甚至棄拺示羅的會幕，就是伊佇人的中間所搭的布棚；
PS|78|61||閣將伊的氣力交互人搶去，將伊的榮光交佇對敵的手；
PS|78|62||亦將伊的百姓交互刀劍，來受氣伊的家業。
PS|78|63||怹的少年人互火燒滅；怹的在室女無得著人的賀喜。
PS|78|64||祭司倒佇刀下，守寡人亦無啼哭。
PS|78|65||彼時，主親像睏的人精神，親像勇猛的人飲酒啲喝。
PS|78|66||伊拍退伊的對敵，互怹永永受凌辱；
PS|78|67||閣伊棄拺約瑟的布棚，無揀選以法蓮的支派，
PS|78|68||總是揀猶大的支派──伊所意愛的錫安山；
PS|78|69||閣起造伊的聖所，高親像天，閣親像伊建立永永佇啲的地；
PS|78|70||閣揀伊的奴僕大衛，導伊對羊寮(tiâu)來，
PS|78|71||互伊無閣隨許個羊母，欲互伊養飼伊的百姓雅各及伊的家業以色列。
PS|78|72||伊就照伊心內的正直養飼怹，閣用伊巧妙的手引導怹。
PS|79|1||〔亞薩的詩。〕上帝啊，外邦人進入你的產業，拍垃墋你的聖殿，互耶路撒冷變成土堆，
PS|79|2||怹將你的奴僕的身屍交互空中的飛鳥做食物，將你聖的百姓的肉交互地上的野獸，
PS|79|3||佇耶路撒冷周圍流怹的血親像水，亦無人埋葬伊。
PS|79|4||阮互阮隔壁國所凌辱，互阮四圍的人冷笑譏刺。
PS|79|5||耶和華啊，你的受氣欲偌久，到永遠嗎？你的受氣欲親像火𤏸嗎？
PS|79|6||願你將你的受氣傾落佇許個呣識你的外邦，以及許個無求叫你的名的列國。
PS|79|7||因為怹吞食雅各，互伊徛起的所在拋荒。
PS|79|8||求你呣通記得阮的祖公的罪，來對阮討；願你的慈悲緊緊臨到阮，因為阮落到極卑微的地位。
PS|79|9||救阮的上帝啊，求你因為你的名的榮光幫助阮！因為你的名的緣故救阮，赦免阮的罪。
PS|79|10||啥事致到外邦人講「怹的上帝佇叨落」？願你伸你的奴僕流血的冤，互外邦人知互阮親目看見。
PS|79|11||願囚犯的吐氣透到你的面前；願你照你的大權能保存許個擬定著死的人。
PS|79|12||主啊，願你將阮隔壁國所凌辱你的凌辱，加添七倍歸佇怹的身上。
PS|79|13||按呢，阮做你的百姓，你的草場的羊者，欲感謝你到永遠；欲謳咾你的名，到萬世代。
PS|80|1||〔亞薩的詩，交互樂官。調用做干證的百合花。〕以色列的牧者啊，導約瑟親像羊群者，求你俯耳孔聽！坐佇𠼻𡀔兵的頂面者，求你發出你的光！
PS|80|2||佇以法蓮、便雅憫、瑪拿西的面前，展出你的權能，來救阮。
PS|80|3||上帝啊，互阮倒轉，互你的面發出光，阮就得著救！
PS|80|4||萬軍的上帝──耶和華啊，你向你的百姓的祈禱發出受氣，欲偌久啊？
PS|80|5||你用目屎做食物互怹食，閣量多多目屎互怹飲。
PS|80|6||你互隔壁國因為阮來相爭；阮的對敵相及啲笑。
PS|80|7||萬軍的上帝啊，互阮倒轉，互你的面發出光，阮就得著救！
PS|80|8||你對埃及徙一欉葡萄樹，趕出列邦，來栽伊。
PS|80|9||你佇伊的頭前傾空土地，伊的根釘深，就生湠滿地。
PS|80|10||伊的影遮密諸個山，伊的枝親像真好的柏香樹。
PS|80|11||發出伊的枝，伸到大海，伊的藤，湠到大河。
PS|80|12||你啥事拆毀伊的籬笆，出在一切過路的人挽伊？
PS|80|13||樹林內出來的山豬蹧躂伊；曠野的走獸食伊。
PS|80|14||萬軍的上帝啊，求你倒轉！對天俯落看，照顧此欉葡萄樹，
PS|80|15||保護你正手所栽的，及你為家己所堅固的枝。
PS|80|16||伊已經受火燒，受刀剉；為著你的面的受氣，怹就滅無。
PS|80|17||願你的手按佇你正旁的人，就是你為家己所堅固的人子。
PS|80|18||按呢，阮就無倒退離開你；求你互阮得著活，阮就欲求叫你的名。
PS|80|19||萬軍的上帝──耶和華啊，互阮倒轉，互你的面發出光，阮就得著救！
PS|81|1||〔亞薩的詩，交互樂官。用迦特的調。〕上帝──是阮的氣力，恁著大聲謳咾伊，著出歡喜的聲謳咾雅各的上帝！
PS|81|2||著唱詩歌，搖鈴瓏鼓，彈好聽的琴及瑟。
PS|81|3||著佇初一、十五──阮節期的日歕哨角。
PS|81|4||因為這是給以色列定著的律例，雅各的上帝的禮儀。
PS|81|5||伊去攻擊埃及地的時，佇約瑟的中間立此個做干證。佇遐我聽見所bē曉得的話！
PS|81|6||上帝講：我互伊的肩頭脫離重擔，互伊的手放落筐仔。
PS|81|7||你佇患難中求叫，我曾救你；我佇雷隱密的所在應你，我佇米利巴的水邊試你。（細拉）
PS|81|8||我的百姓啊，你著聽，我欲對你做干證；以色列啊，願你聽趁我。
PS|81|9||佇你的中間，呣通有別個上帝；外邦的上帝，你亦呣通跪拜。
PS|81|10||我是耶和華──你的上帝，曾導你對埃及地上來；著大開你的嘴，我就充滿伊。
PS|81|11||總是，我的百姓呣聽我的聲；以色列全然呣偢睬我。
PS|81|12||我就出在怹照怹的心的固執，互怹照怹家己的計謀去行。
PS|81|13||願我的百姓肯聽我，以色列肯行我的路，
PS|81|14||我就緊緊制壓怹的仇讎，越轉我的手攻擊怹的對敵。
PS|81|15||怨恨耶和華的人欲來投降伊，總是怹的時代欲久長佇啲。
PS|81|16||伊亦欲用好的麥互怹食，我用對石磐出的蜜互怹食飽。
PS|82|1||〔亞薩的詩。〕上帝徛佇上帝的會中，佇諸個上帝的中間啲審判，
PS|82|2||恁審判無照公義，循歹人的情面，欲到底時啊？（細拉）
PS|82|3||恁著給喪鄉人及無父的子伸冤；著給困苦及欠缺的人行公義。
PS|82|4||著拯救喪鄉及欠缺的人，互怹脫離歹人的手。
PS|82|5||怹呣知，亦無明理，怹佇黑暗中行來行去；地的根基攏搖動。
PS|82|6||我曾講：恁是上帝，恁攏是至高者的子。
PS|82|7||總是，恁會死，及世間人一樣，欲倒落去，親像貴族的一個。
PS|82|8||上帝啊，求你起來審判世界，因為你欲得著萬國做基業。
PS|83|1||〔亞薩的詩歌。〕上帝啊，求你呣通靜靜！上帝啊，求你呣通無開嘴，亦呣通無做聲！
PS|83|2||因為你的對敵嘩嘩嚷，怨恨你的人抬起頭。
PS|83|3||怹用奸詐的計謀欲害你的百姓，怹相及議論欲害你所囥密的人。
PS|83|4||怹講：來啊，咱來滅無怹，互怹bē成國！互以色列的名無閣互人記念！
PS|83|5||怹同心相及參詳，相及結約，欲抵敵你，
PS|83|6||就是徛起布棚的以東及以實瑪利人，摩押及夏甲人。
PS|83|7||迦巴勒、亞捫，及亞瑪力、非利士以及推羅徛起的百姓。
PS|83|8||亞述亦及怹聯合；怹做羅得的子孫的幫手。（細拉）
PS|83|9||求你款待怹，親像早款待米甸，親像佇基順河款待西西拉及耶賓一樣。
PS|83|10||怹佇隱多珥滅無，成做地上的糞土。
PS|83|11||求你互怹的領首親像俄立及西伊伯，互怹的軍長攏親像西巴及撒慕拿。
PS|83|12||怹講：咱著將上帝徛起的所在，佔來做家己的。
PS|83|13||我的上帝啊，求你互怹親像捲螺風的塵埃，親像風前的稻屑。
PS|83|14||親像火燒樹林，親像火焰燒山頭，
PS|83|15||求你亦親像按呢用你的狂風追趕怹，用你的大風互怹驚惶。
PS|83|16||耶和華啊，求你互怹滿面見誚，通來祈求你的名！
PS|83|17||互怹永遠見誚驚惶！互怹漏氣滅無！
PS|83|18||互怹知：只有你──名做耶和華的──是全地上至高者！
PS|84|1||〔可拉的後裔的詩，交互樂官。用迦特的樂器。〕萬軍的耶和華啊，你徛起的所在怎樣許通意愛！
PS|84|2||我的心神戀慕耶和華的殿院到昏去；我的心腸，我的肉體向活的上帝求叫。
PS|84|3||萬軍的耶和華──我的王，我的上帝啊，雀鳥仔為著家己尋著一個厝，燕仔為著家己尋著孵子的巢，就是佇你許個祭壇遐。
PS|84|4||徛起佇你的厝的彼號人有福氣！怹欲直直謳咾你。（細拉）
PS|84|5||伊的力在佇你，怹的心意向錫安的大路者，彼號人有福氣！
PS|84|6||怹經過「流目屎」的山谷，互伊變做水泉的所在；閣有秋天的雨的福氣給伊蓋滿。
PS|84|7||怹愈行，氣力愈加添，逐人到錫安朝見上帝。
PS|84|8||萬軍的上帝──耶和華啊，求你聽我的祈禱！雅各的上帝啊，求你俯耳孔來聽！（細拉）
PS|84|9||做阮的盾牌的上帝啊，你著看，看你受抹油者的面！
PS|84|10||佇你的殿院住一日，卡好一千日；寧可佇我的上帝的厝顧門，卡好踮佇歹人的布棚。
PS|84|11||因為耶和華──上帝是日頭，是盾牌，耶和華賞賜恩惠及榮光。伊未曾留一項好物無互許個行正直的人。
PS|84|12||萬軍的耶和華啊，倚靠你的人有福氣！
PS|85|1||〔可拉的後裔的詩，交互樂官。〕耶和華啊，你已經施恩佇你的地，雅各受掠的人你救伊倒來。
PS|85|2||你赦免你的百姓的罪惡，你遮蓋怹一切的罪過。（細拉）
PS|85|3||你收回你一切的受氣，息你猛烈的受氣。
PS|85|4||救阮的上帝啊，求你互阮倒轉，息你向阮的受氣。
PS|85|5||你欲受氣阮到永遠嗎？你欲將你的受氣留到萬代嗎？
PS|85|6||你豈呣閣將阮救活，互你的百姓因為你來歡喜嗎？
PS|85|7||耶和華啊，求你互阮看見你的慈愛，閣將你的救恩賞賜阮。
PS|85|8||我願聽全能的耶和華所欲講的；因為伊欲對伊的百姓，及伊聖的百姓講平安；總是怹呣通閣去濫糝行。
PS|85|9||伊的救恩實在近佇驚畏伊的人，互榮光踮佇咱的境內。
PS|85|10||慈愛及真實相抵著；公義及平安相唚嘴。
PS|85|11||真實對地裡發生；公義對天看落來。
PS|85|12||耶和華欲賞賜好物；咱的土地欲出伊的土產。
PS|85|13||公義欲行佇伊的頭前，互伊的腳跡成做路。
PS|86|1||〔大衛的祈禱。〕耶和華啊，求你俯耳孔聽我，因為我是困苦喪鄉的。
PS|86|2||求你保存我的生命，因為我是虔誠的人。我的上帝啊，你的奴僕倚靠你，求你拯救伊！
PS|86|3||主啊，求你憐憫我，因為我通日求叫你。
PS|86|4||主啊，求你互你的奴僕心歡喜，因為我用我的心仰望你。
PS|86|5||主啊，因為你是好，歡喜赦免人，有豐盛的慈愛賞賜凡若求叫你的人。
PS|86|6||耶和華啊，求你俯耳孔聽我的祈禱，俯落聽我懇求的聲。
PS|86|7||佇我患難的日欲求叫你，你欲應我。
PS|86|8||主啊，諸個上帝的中間無一個會比得你；你的所做亦無通比並。
PS|86|9||主啊，你所造的萬邦攏欲來仆拜佇你的面前；怹亦欲榮光你的名。
PS|86|10||因為你做大，閣行奇妙的事；只有你是上帝。
PS|86|11||耶和華啊，求你將你的道路指示我；我欲照你的真理來行；互我專一的心敬畏你的名！
PS|86|12||主──我的上帝啊，我欲全心謳咾你；我欲榮光你的名，到永遠。
PS|86|13||因為，你對我發出大的慈愛；你救我的生命免落極深的陰間。
PS|86|14||上帝啊，驕傲的人起來攻擊我，閣有強暴的黨數想我的生命，怹無敬奉你佇怹的面前。
PS|86|15||主啊，你是仁慈恩典的上帝，無快快受氣，閣有豐盛的慈愛及誠實。
PS|86|16||求你越過來看我，可憐我，將你的氣力賞賜你的奴僕，救你的女婢的子。
PS|86|17||求你顯出恩典我的憑據，互怨恨我的人看見來見誚，因為耶和華──你幫助我，安慰我。
PS|87|1||〔可拉的後裔的詩歌。〕伊的地基在佇聖山。
PS|87|2||耶和華疼錫安的門，贏過雅各攏總徛起的所在。
PS|87|3||上帝的城啊，有榮光的事是指你來講的。（細拉）
PS|87|4||我欲算拉哈伯及巴比倫，佇識我者的內面；看啊，非利士、推羅、古實，此個出世佇遐。
PS|87|5||論到錫安，欲講：此個、彼個出世佇彼中間，閣至高者欲親身堅固伊。
PS|87|6||當耶和華記萬百姓數額的時，伊欲算此個出世佇遐。（細拉）
PS|87|7||唱歌的，跳舞的，攏欲講：我的水源攏在佇你。
PS|88|1||〔可拉後裔的詩歌，就是以斯拉人希幔教示的詩，交互樂官。調用麻哈拉利暗俄。〕耶和華──救我的上帝啊，我日暝佇你的面前求叫。
PS|88|2||願我的祈禱到你的面前；求你俯耳孔聽我祈求！
PS|88|3||因為我的心滿滿患難；我的生命近佇陰間。
PS|88|4||我算及落穴的人同列，也親像無得著幫助的人。
PS|88|5||我受㧒擲佇死人中，親像受刣的人倒佇墓內。怹是你無閣記得的，對你的手隔斷。
PS|88|6||你下我佇極深的穴，佇黑暗的地方，佇深淵。
PS|88|7||你的受氣重重壓我；你用你一切的海湧苦楚窘迫我。（細拉）
PS|88|8||及我相識的人你互怹離開我遠遠，互怹厭惡我；我受關禁，bē得出來。
PS|88|9||我的目睭因為困苦拍歹。耶和華啊，我日日求叫你，我向你抬手。
PS|88|10||你豈欲行奇事互死人看嗎？總無陰魂猶會起來謳咾你啊？（細拉）
PS|88|11||豈會佇墓內講起你的慈愛嗎？豈會佇滅無的中間講起你的信實嗎？
PS|88|12||佇黑暗的所在豈會知你的奇事嗎？佇bē記得代誌的地方豈會知你的公義嗎？
PS|88|13||耶和華啊，我有祈求你；佇早起時我的祈禱欲透到你的面前。
PS|88|14||耶和華啊，你啥事棄拺我？啥事掩你的面呣看我？
PS|88|15||我對少年受苦，險險死；我受著你的驚惶，致到心紛亂。
PS|88|16||你的大受氣淹密我；你用驚惶除滅我。
PS|88|17||諸個通日親像水圍我，一齊來圍困我。
PS|88|18||你將我的良朋密友隔開遠遠，互我所相識的人入佇黑暗的所在。
PS|89|1||〔以斯拉人以探教示的詩。〕我欲唱歌謳咾耶和華的慈愛，到佇永遠；欲用我的嘴傳你的信實到代代。
PS|89|2||因為我曾講：慈愛欲受建立到永遠；你欲將你的信實堅固佇天裡。
PS|89|3||我及我所揀的人立約，對我的奴僕大衛咒誓：
PS|89|4||我欲互你的後裔，堅固到永遠；閣互你的寶座，建立到代代。（細拉）
PS|89|5||耶和華啊，諸個天欲謳咾你的奇事；佇聖者的會中，欲謳咾你的信實。
PS|89|6||佇空中是誰會比得耶和華？大權能者的眾子中，是誰會親像耶和華？
PS|89|7||伊佇聖者的議會中，是大大有威嚴的上帝，比一切佇伊四圍的閣卡通驚畏。
PS|89|8||萬軍的上帝──耶和華啊，叨落一個大權能者親像你耶和華？你的信實佇你的四圍。
PS|89|9||海水漲高你管轄伊；海湧夯起來，你互伊平。
PS|89|10||你拍碎拉哈伯，親像已經刣死的人；你用有氣力的手拍散你的對敵。
PS|89|11||天屬你，地亦屬你；世界及其中所充滿的攏是你所建立。
PS|89|12||南北是你所創造；他泊及黑門因為你的名來歡喜。
PS|89|13||你有大權能的手；你的手有力，你的正手抬高高。
PS|89|14||公平及義理是你的寶座的地基；慈愛及誠實行佇你的面前。
PS|89|15||會識歡喜的聲者，彼個百姓有福氣！耶和華啊，怹佇你的面所發出的光啲行。
PS|89|16||怹日日因為你的名來歡喜，因為你的公義得著升高。
PS|89|17||因為你是怹氣力的榮光；閣因為你歡喜阮，阮的角欲得著抬高。
PS|89|18||阮的盾牌屬佇耶和華；阮的王屬佇以色列的聖者。
PS|89|19||當時，你佇異象中吩咐你聖的百姓，講：我用幫助的力下佇彼個有權能者的身上；對百姓中揀者我高升伊。
PS|89|20||我尋著我的奴僕大衛，用我的聖油抹伊。
PS|89|21||我的手欲常常及伊佇啲；我的手骨亦欲堅固伊。
PS|89|22||對敵bē會勒索伊；兇惡的人bē會苦楚伊。
PS|89|23||我欲佇伊的面前拍碎伊的對敵，攻擊彼個怨恨伊的人。
PS|89|24||總是我的信實及我的慈愛欲及伊佇啲；因為我的名，伊的角欲得著抬高。
PS|89|25||我欲互伊的手伸到海，正手伸到諸個河。
PS|89|26||伊欲稱呼我講：你是我的父，是我的上帝，是救我的石磐。
PS|89|27||我亦欲設立伊做大子，做世上第一高的君王。
PS|89|28||我欲為著伊保存我的慈愛，到永遠；我及伊所立的約的確無變換。
PS|89|29||我亦欲保存伊的後裔到代代，互伊的寶座親像天的久。
PS|89|30||設使伊的子孫放拺我的律法，無行我的法度；
PS|89|31||悖謬我的律例，無守我的誡命，
PS|89|32||我就欲用柺仔責罰怹的過失，用鞭責罰怹的罪惡。
PS|89|33||總是我的確無將我的慈愛一盡對伊收回，亦的確無互我的信實廢無。
PS|89|34||我的確無失我的約，亦無改換我的嘴所講的。
PS|89|35||我一擺指家己的聖潔來咒誓：我決斷無對大衛講白賊！
PS|89|36||伊的後裔欲傳到永遠；伊的寶座佇我的面前親像日的久長，
PS|89|37||亦親像月的永遠建立，閣親像天頂確實的干證。（細拉）
PS|89|38||總是你有受氣你的受抹油者，厭賤棄拺伊。
PS|89|39||你已經厭惡及你的奴僕所立的約，將伊的冕旒蹧躂佇地裡。
PS|89|40||你已經拆伊一切的籬笆，互伊的衛所變做拋荒的所在。
PS|89|41||過路人攏搶提伊；伊成做隔壁國所凌辱者。
PS|89|42||你互伊的對敵的正手抬高；互伊的仇讎攏歡喜。
PS|89|43||你互伊的刀劍倒鋩，互伊佇交戰的時徛bē住，
PS|89|44||你互伊的榮顯無去，將伊的寶座捙倒佇地裡。
PS|89|45||你減少伊青年的日子，閣互伊滿滿見誚。（細拉）
PS|89|46||耶和華啊，你欲偌久？家己囥密到永遠嗎？你的受氣親像火𤏸欲偌久啊？
PS|89|47||求你記得我的時間怎樣許短少；你創造一切的世間人，互怹到許空虛啊！
PS|89|48||甚麼人會長長活無見著死、會救伊的靈魂脫離陰間的權柄啊！（細拉）
PS|89|49||主啊，你前憑你的信實對大衛咒誓者許個慈愛今佇叨落？
PS|89|50||主啊，求你記念你的奴僕所受的凌辱，記念我怎樣將一切強盛的百姓的凌辱存佇我的心內。
PS|89|51||耶和華啊，你的對敵用此個凌辱，就是凌辱你受抹油者的蹤跡。
PS|89|52||著謳咾耶和華，到永遠。阿們！閣阿們！
PS|90|1||〔上帝的人摩西的祈禱。〕主啊，你逐世代做阮徛起的所在。
PS|90|2||諸個山猶未生出，地及世界你猶未造成，對永遠到永遠，你是上帝。
PS|90|3||你互人歸土，講：恁世間人著越倒轉。
PS|90|4||因為在你看，一千年親像已經過去的昨日，閣親像暝間的一更。
PS|90|5||你親像用大水給怹流去；怹親像睏一醒。早起時，怹親像發生的草，
PS|90|6||早起時發生茂盛，下昏時收割就枯焦。
PS|90|7||因為阮對你的受氣就消滅，閣阮對你的發性來驚惶。
PS|90|8||你將阮的罪惡排佇你的面前，將阮隱密的歹排佇你的面的光明中。
PS|90|9||阮的日子攏經過佇你的大受氣；阮的年歲過了親像吐一個氣。
PS|90|10||阮一生的年日是七十歲，若是勇壯通到八十歲；總是其中所誇口的不過是勞苦憂愁，伊緊緊過，阮就飛去。
PS|90|11||是誰知你受氣的權勢？亦照你應該受的敬畏知你的受氣啊？
PS|90|12||求你教示阮怎樣算家己的日子，互阮得著智慧的心。
PS|90|13||耶和華啊，欲到底時呢？求你倒轉，為著你的奴僕來回心。
PS|90|14||求你早起時用你的慈愛互阮滿足，互阮一世人歡喜快樂。
PS|90|15||求你照你苦楚阮的日，照阮抵著患難的年，互阮歡喜。
PS|90|16||願你的所做對你的奴僕顯現；你的榮光對怹的子孫顯明。
PS|90|17||願主──阮的上帝的美妙踮佇阮的頂面。願你堅固阮的手所做的工；阮的手所做的工，願你堅固伊。
PS|91|1||踮佇至高者隱密的所在者，彼個人欲徛起佇全能者的蔭影。
PS|91|2||論到耶和華我欲講：伊是我逃閃的所在，是我的山寨，是我的上帝，我所倚靠者。
PS|91|3||因為伊欲救你脫離當鳥仔的羅網及毒害的瘟疫。
PS|91|4||伊欲用伊的翅股伏你；你欲匿佇伊的翅下；伊的誠實是大細的盾牌。
PS|91|5||你呣免驚暝間的驚惶，抑是日時啲飛的箭。
PS|91|6||亦免驚黑暗中流行的瘟疫，抑是日中晝滅無人的毒症。
PS|91|7||有千人慄落去佇你的身邊，有萬人慄落去佇你的正旁，這亦bē倚近你。
PS|91|8||不過你會親目看見，亦看見歹人受報應。
PS|91|9||因為耶和華你是我逃閃的所在；你曾用至高者做你徛起的所在，
PS|91|10||就災害bē到佇你，瘟疫亦bē倚近你的布棚。
PS|91|11||因為伊欲為著你吩咐伊的使者，佇你一切的路保護你。
PS|91|12||怹欲用手扶你，免得你的腳觸著石。
PS|91|13||你欲踏獅及毒蛇，塌獅仔肫及大尾蛇。
PS|91|14||因為伊真疼我，我就欲救伊；因為伊識我的名，我就欲安置伊佇高的所在。
PS|91|15||伊求叫我，我就欲應伊；伊佇危急的時，我欲及伊佇啲；我欲救伊，互伊尊貴。
PS|91|16||我欲用長歲壽互伊滿足，互伊看見我的救恩。
PS|92|1||〔安息日的詩歌。〕真好啊，感謝耶和華！唱歌謳咾你至高者的名！
PS|92|2||早起時報揚你的慈愛；下昏時報揚你的信實。
PS|92|3||用十條弦的樂器及瑟，用琴彈壯嚴的聲音。
PS|92|4||因為耶和華──你用你的所行互我歡喜，我欲因為你的手所做的來快樂。
PS|92|5||耶和華，你的所做怎樣許大！你的心思極其深！
PS|92|6||無知的人bē曉得；愚蠢的人亦bē明白此個。
PS|92|7||歹人發生親像草，一切做歹的人茂盛的時，正是怹欲滅無到永遠。
PS|92|8||總是耶和華──你是至高，直到永遠。
PS|92|9||耶和華啊，你看，你的對敵，你看，你的對敵的確滅無；一切做歹的人亦欲四散。
PS|92|10||總是你互我的角抬高，親像野牛的角；我是受新的油抹者。
PS|92|11||我親目看見我的對敵抵著報應；我親耳聽見許個起來攻擊我的歹人受刑罰。
PS|92|12||義人欲興旺親像棗樹，欲長大親像黎巴嫩的柏香樹。
PS|92|13||見若栽佇耶和華的厝的，欲興旺佇咱的上帝的院內。
PS|92|14||怹年老的時猶原結果子，怹的汁滿滿，色青翠，
PS|92|15||通顯明耶和華是正直者。伊是我的石磐，伊攏無不義。
PS|93|1||耶和華做王！伊用威嚴家己穿；耶和華用氣力家己穿，家己縖，世界就堅固，bē搖動。
PS|93|2||你的寶座對古早建立；你對永遠就有。
PS|93|3||耶和華啊，大水已經發起，大水已經發起伊的聲，大水發起伊的湧。
PS|93|4||耶和華佇高位有大能力，贏過諸個水的聲，以及海裡的大湧。
PS|93|5||耶和華啊，你的干證不止確實；聖潔合佇你的厝，到永遠。
PS|94|1||耶和華，伸冤的上帝啊；伸冤的上帝啊，求你顯出光！
PS|94|2||審判世界的主啊，求你起來，互驕傲的人受應該受的報應！
PS|94|3||耶和華啊，歹人欲偌久啊？歹人得勝大悅欲偌久啊？
PS|94|4||怹隨便講，講出驕傲的話；一切行歹的人攏家己品嗙。
PS|94|5||耶和華啊，怹壓制你的百姓，苦楚你的產業。
PS|94|6||怹刣死守寡人及出外人，閣害死孤兒。
PS|94|7||怹講：耶和華的確無啲看；雅各的上帝的確無致意。
PS|94|8||恁百姓中精牲彼款的人著想；愚戇的人到底時才有智慧啊？
PS|94|9||安置耳孔者，總無伊無聽見？創造目睭者，總無伊bē看見嗎？
PS|94|10||教督列邦的，就是互人得著智識者，總無伊bē曉辦理人嗎？
PS|94|11||耶和華知人的心思知怹是空空。
PS|94|12||耶和華啊，你所教督、閣用你的律法所教示者，彼個人有福氣！
PS|94|13||欲互伊佇患難的日得著平安；到佇為著歹人開陷坑的時。
PS|94|14||因為耶和華的確無棄拺伊的百姓，亦無放離伊的產業。
PS|94|15||因為審判欲照公義；心正直的人，欲攏隨伊。
PS|94|16||是誰欲為我起來攻擊歹人？是誰欲為我徛起來攻擊行罪惡的人？
PS|94|17||若呣是耶和華幫助我，就我的神魂快快踮佇冷靜的中間。
PS|94|18||我講我的腳著觸，耶和華啊，彼時你的慈愛扶持我。
PS|94|19||我的心多多憂悶掛慮，你的安慰，就互我的心神快樂。
PS|94|20||奸惡的座位！假藉律例計謀殘害，豈會及你交通嗎？
PS|94|21||怹大家聚集攻擊義人的生命，將無罪的人定死罪。
PS|94|22||總是耶和華平時做我的高台；我的上帝做我逃閃的石磐。
PS|94|23||伊互怹的罪惡歸佇怹的身上。怹佇行歹的時，伊欲剿滅怹；耶和華──咱的上帝欲剿滅怹。
PS|95|1||來啊，咱著向耶和華唱歌，向救咱的石磐出歡喜的聲！
PS|95|2||咱著到伊的面前感謝伊，用詩歌向伊出歡喜的聲！
PS|95|3||因為耶和華是大的上帝，是大的王，贏過攏總的上帝。
PS|95|4||地深的所在佇伊的手中；山高的山尖亦屬佇伊。
PS|95|5||洋海屬佇伊，是伊創造的；乾地亦是伊的手造成的。
PS|95|6||來啊，咱著鞠躬敬拜，跪落佇創造咱的耶和華的面前。
PS|95|7||因為伊是咱的上帝；咱是伊養飼的百姓，是伊手下的羊。今仔日恁若聽伊的聲：
PS|95|8||就呣通硬恁的心，親像佇米利巴，親像當日佇曠野的瑪撒。
PS|95|9||彼時，恁的祖公試我驗我，閣看見我的所做。
PS|95|10||四十年久，我厭恨彼世代的人，講：諸個是心迷亂的百姓，呣識我的路！
PS|95|11||所以，我佇受氣的中間咒誓，講：怹斷斷bē得通入我的安息！
PS|96|1||恁著向耶和華唱新的歌！全地攏著向耶和華唱歌！
PS|96|2||著向耶和華唱歌，祝謝伊的名！日日傳報伊的救恩！
PS|96|3||佇列邦的中間講起伊的榮光！佇萬百姓的中間講起伊奇妙的所做！
PS|96|4||因為耶和華做大，應該受極大的謳咾；伊佇眾神明的頂面，應該受敬畏。
PS|96|5||因為列邦的上帝攏是虛假；獨獨耶和華創造諸個天。
PS|96|6||佇伊的面前有尊貴及威嚴；佇伊的聖所有權能及榮光。
PS|96|7||百姓中的逐族啊，恁著將權能榮光，歸互耶和華，歸互耶和華！
PS|96|8||用伊的名所應該得著的榮光歸互耶和華，帶禮物來入伊的院。
PS|96|9||著用聖潔的妝飾敬拜耶和華；全地佇伊的面前愕愕惙！
PS|96|10||佇列邦中著講：耶和華做王！世界堅固，bē搖動；伊欲照公平審判萬百姓。
PS|96|11||願天歡喜，地快樂！願海及其中所充滿的攏出大聲！
PS|96|12||願田園及其中所有的攏快樂！彼時，樹林內的樹木攏欲佇耶和華的面前出歡喜的聲。
PS|96|13||因為伊來啦，伊來欲審判全地。伊欲照公義審判世界，照伊的信實審判萬百姓。
PS|97|1||耶和華做王！地著快樂！眾海嶼著歡喜！
PS|97|2||密雲及黑暗佇伊的四圍；義理及公平是伊寶座的地基。
PS|97|3||火行佇伊的面前，燒伊四圍的對敵，
PS|97|4||伊的閃爁照光世界，地看見就振動。
PS|97|5||佇耶和華的面前，就是全地的主的面前，諸個山消溶親像蠟。
PS|97|6||諸個天顯明伊的義；列邦看見伊的榮光。
PS|97|7||凡若服事雕刻的偶像、用虛假的神自誇者，攏著受見誚。恁諸個神啊，攏著敬拜伊。
PS|97|8||耶和華啊，因為你的判斷錫安聽見就歡喜；猶大的城亦攏快樂。
PS|97|9||因為耶和華──你是至高，pôaⁿ過全地；你是至尊，pôaⁿ過眾神明。
PS|97|10||疼耶和華的人，恁攏著怨恨歹；伊保護伊聖的百姓的生命，伊拯救怹脫離歹人的手。
PS|97|11||光明是為著義人來備辦；歡喜是為著心正直的人來備辦。
PS|97|12||義人啊，恁著因為耶和華來歡喜，記念伊的聖名來謳咾。
PS|98|1||〔一篇詩。〕恁著向耶和華唱新的歌！因為伊曾行奇妙的事；伊的正手及伊聖的手骨已經為家己行拯救。
PS|98|2||耶和華互人知伊的拯救，佇列邦人的目睭前顯明伊的公義；
PS|98|3||伊記念伊對以色列家所發出的慈愛及信實。地的四角攏看見咱的上帝的拯救。
PS|98|4||全地攏著向耶和華出歡喜的聲；著出大聲，歡喜唱歌謳咾伊！
PS|98|5||著彈琴唱歌謳咾耶和華，著彈琴和詩歌的聲謳咾伊！
PS|98|6||用號頭及哨角的聲，佇君王耶和華的面前出歡喜的聲！
PS|98|7||願海及其中所充滿的攏著出大聲；世界及踮佇彼中間的亦著出聲。
PS|98|8||願大水拍手掌；願諸個山佇耶和華的面前出歡喜的聲；
PS|98|9||因為伊來欲審判全地。伊欲照公義審判世界，照伊的正直審判列邦。
PS|99|1||耶和華做王；列邦著愕愕惙！伊坐佇𠼻𡀔兵，地著搖動。
PS|99|2||耶和華佇錫安做大；伊pôaⁿ過佇萬百姓的頂面。
PS|99|3||怹著謳咾你大閣通驚畏的名；伊是至聖！
PS|99|4||王有氣力，歡喜公平，你互正直堅固，佇雅各中行公平及義理。
PS|99|5||恁著尊重耶和華──咱的上帝，佇伊腳踏椅的頭前跪拜。伊是至聖！
PS|99|6||佇伊的祭司中有摩西及亞倫；佇求叫伊的名的人的中間有撒母耳。怹求叫耶和華，伊就聽怹。
PS|99|7||伊佇雲柱的中間對怹講話；怹遵守伊干證的話及伊所賞賜怹的律法。
PS|99|8||耶和華──阮的上帝啊，你有應怹；你雖然照怹的所行報應怹，猶久你是赦免怹的上帝。
PS|99|9||恁著尊重耶和華──咱的上帝，佇伊的聖山跪拜，因為咱的上帝──耶和華是至聖！
PS|100|1||〔感謝的詩。〕全地著向耶和華出歡喜的聲！
PS|100|2||恁著歡喜的心服事耶和華，唱歌來到伊的面前！
PS|100|3||恁著知耶和華是上帝！咱是伊創造的，咱亦是伊的；咱是伊的百姓，亦是伊草場的羊。
PS|100|4||著用感謝入伊的門；用謳咾入伊的院。著感謝伊，謳咾伊的名！
PS|100|5||因為耶和華是好。伊的慈愛到永遠；伊的信實到萬世代。
PS|101|1||〔大衛的詩。〕我欲唱慈愛及公平的歌；耶和華啊，我欲向你唱謳咾的歌！
PS|101|2||我欲用智慧行佇完全的路。你欲啥時到我遮？我欲用完全的心行佇我的家內。
PS|101|3||邪僻的事，我攏呣排佇我的目前；悖道的人所做的事，我真怨恨，呣互伊粘著我。
PS|101|4||彎曲的心，的確互伊離開我；一切的歹，我呣識伊。
PS|101|5||暗中誹謗伊的厝邊者，我欲滅伊；目睭箍大的，心驕傲的人，我無容允伊。
PS|101|6||我的目睭欲看國內誠實的人，互怹及我相及住；行佇完全的路者，伊欲服事我。
PS|101|7||行詭詐的人，bē得通住我的家內；講白賊話的人，bē得通徛住佇我的目睭前。
PS|101|8||逐早起我欲滅無國內的歹人，通將一切做歹的人對耶和華的城除去。
PS|102|1||〔困苦的人極軟弱的時，佇耶和華的面前吐出苦情的祈禱。〕耶和華啊，求你聽我的祈禱，互我求叫的聲透到你的面前！
PS|102|2||我佇危急的日，呣通掩你的面呣看我；求你俯耳孔聽我！我求叫的日，求你緊緊應我！
PS|102|3||因為，我的日子親像火薰消散；我的骨受燒親像火中的柴。
PS|102|4||我的心受傷，枯焦親像草，我攏bē顧得食。
PS|102|5||因為我吐氣的聲，我的肉癯(khíh)佇骨裡。
PS|102|6||我親像曠野的鵜鶘鳥；亦親像拋荒的所在的暗光鳥。
PS|102|7||我歸暝無睏；亦親像厝頂孤單的雀鳥仔。
PS|102|8||我的對敵通日褻瀆我；痛恨我的人指我來咒詛。
PS|102|9||我用火灰準飯食，所飲的有參目屎。
PS|102|10||這是因為你的發性大受氣；因為你將我舉起，閣將我㧒落。
PS|102|11||我的日子親像日影已經斜；我亦親像草枯焦。
PS|102|12||獨獨你──耶和華永遠佇啲；你互人記念到萬代。
PS|102|13||你欲起來憐憫錫安，因為現在是可憐伊的時，定著的期已經到啦。
PS|102|14||你的奴僕歡喜錫安的石頭，可憐伊的土粉。
PS|102|15||列國就欲敬畏耶和華的名；世上諸個王攏欲敬畏你的榮光。
PS|102|16||因為耶和華起造錫安，佇伊榮光中顯現。
PS|102|17||伊俯落聽喪鄉人的祈禱，無看輕怹的祈禱。
PS|102|18||這欲為後代的人記載，將來受造的百姓欲謳咾耶和華。
PS|102|19||因為，伊對伊至高的聖所看落來；耶和華對天看落地，
PS|102|20||欲聽囚犯的吐氣，欲解放擬定著死的人，
PS|102|21||互人佇錫安傳報耶和華的名，佇耶路撒冷傳報謳咾伊的話，
PS|102|22||就是萬百姓及列國聚集服事耶和華的時。
PS|102|23||伊互我的氣力半路衰膦，互我的日子短少。
PS|102|24||我講：我的上帝啊，呣通佇我中年討我的生命。你的年歲萬世代無窮盡！
PS|102|25||你起頭下地的地基；天亦是你的手所造的。
PS|102|26||怹欲滅無，獨獨你久長佇啲；怹欲親像衫漸漸舊。你欲將怹改換親像改換衫，怹就變換。
PS|102|27||獨獨你無變換；你的歲壽無窮盡。
PS|102|28||你的奴僕的子孫欲長長佇啲；怹的後裔欲徛在佇你的面前。
PS|103|1||〔大衛的詩。〕我的心神啊，你著謳咾耶和華！凡若佇我內面者，亦著謳咾伊的聖名！
PS|103|2||我的心神啊，你著謳咾耶和華！呣通bē記得伊一切的恩惠！
PS|103|3||伊赦免你攏總的罪，醫好你攏總的病。
PS|103|4||伊救贖你的生命脫離死無，用仁愛及慈悲做你的冕旒。
PS|103|5||用好物足你的心願，互你復倒少年親像鷹鳥。
PS|103|6||耶和華行公義，為著一切受冤屈的人伸冤。
PS|103|7||用伊的道路指示摩西，用伊的行做指示以色列人。
PS|103|8||耶和華有憐憫，有恩典，無快快受氣，閣有豐盛的慈愛。
PS|103|9||伊無長長責備，亦無永遠囥受氣。
PS|103|10||伊無照咱的罪過款待咱，亦無照咱的罪惡報應咱。
PS|103|11||因為天離開地許呢高，伊的慈愛對敬畏伊的人亦是許呢大！
PS|103|12||東離開西有偌遠，伊互咱的罪過離開咱亦是許遠！
PS|103|13||老父怎樣憐憫伊的子兒，耶和華憐憫敬畏伊的人亦是按呢！
PS|103|14||因為伊知咱的體質，數念咱是土粉。
PS|103|15||論到人，伊的日子親像草。伊的興旺親像山裡的花，
PS|103|16||經過風一下吹，就無去；伊的原位bē閣認得。
PS|103|17||總是耶和華的慈愛歸佇敬畏伊的人，對永遠到永遠；伊的公義也歸佇子子孫孫──
PS|103|18||就是許個遵守伊的約、記念伊的教示來遵趁的人。
PS|103|19||耶和華佇天頂設立伊的寶座；伊的國權管轄萬項有。
PS|103|20||恁諸個有大權能的天使啊，聽伊的聲、成伊的命令的，攏著謳咾耶和華！
PS|103|21||恁諸個做伊的眾軍兵，做伊的差使，行伊所歡喜者，攏著謳咾耶和華！
PS|103|22||恁一切受伊創造者，佇伊所管理的逐位，攏著謳咾耶和華！我的心神啊，你著謳咾耶和華！
PS|104|1||我的心神啊，你著謳咾耶和華！耶和華──我的上帝啊，你是至大！你用尊榮威嚴做衫來穿，
PS|104|2||你穿光明，親像外衫，展開天，親像帳幅，
PS|104|3||伊佇水中安置伊樓閣的通楹，用雲做伊的車，用風的翅來行，
PS|104|4||用風做伊的使者，用炎火做伊的差用，
PS|104|5||將地下佇伊的地基頂，互伊永永無搖泏。
PS|104|6||你用深淵親像衣裳，遮蓋地面；諸個水淹過山嶺。
PS|104|7||你一下喝，水就緊緊走；你的雷一下鳴，水就緊緊流。
PS|104|8||淐到山頭，落到山谷，歸佇你給怹定著的所在。
PS|104|9||你定著界限，互水bē會pôaⁿ過，無閣倒轉來遮蓋地面。
PS|104|10||互水泉淐出佇山谷，流佇山中，
PS|104|11||互山裡的走獸攏有通飲，野驢得著止嘴乾。
PS|104|12||天中的飛鳥歇佇水邊，哮佇樹枝頂。
PS|104|13||伊對伊的樓閣中灌沃山嶺；對你所做的效果，地就充足。
PS|104|14||伊互草發生，互精牲通食，也有菜蔬，做人的路用，互食物對地裡出，
PS|104|15||閣有酒互人的心歡喜，有油潤澤人的面，有食物保養人的心力。
PS|104|16||耶和華的樹攏得著充足的潤澤，就是伊所栽黎巴嫩的柏香樹。
PS|104|17||飛鳥作巢佇彼內面；鶴徛起佇松樹的中間。
PS|104|18||高山是互野山羊踮；石磐是沙番閃匿的所在。
PS|104|19||伊用月來定著時節；日頭也知通落。
PS|104|20||你互伊暗就做暝時，彼時樹林內的百獸就攏爬出來。
PS|104|21||獅仔肫哮，欲抓物食，對上帝討怹的食物。
PS|104|22||日頭一下出，怹就走去匿，倒佇怹的洞內。
PS|104|23||人出去做工，著磨到下昏時。
PS|104|24||耶和華啊，你所造的怎樣許多！攏是你用智慧造成的；遍地滿滿你的富有。
PS|104|25||遐有海，大閣闊；其中有算bē了的動物，大細的活物攏有。
PS|104|26||佇遐有船啲行，有你所創造的大魚游來游去。
PS|104|27||諸個攏啲聽候你通照時互怹食物。
PS|104|28||你互怹，怹就拾起來；你展開你的手，怹得著好物夠飽。
PS|104|29||你掩你的面，怹就掛慮；你將怹的氣收回，怹就死無，來歸佇土粉。
PS|104|30||你發出你的神，怹就受創造；你互地面換做新。
PS|104|31||願耶和華的榮光永遠佇啲！願耶和華為著伊所造的來歡喜！
PS|104|32||伊看地，地就振動；伊摸山，山就出煙；
PS|104|33||我欲一世人向耶和華吟詩！我猶活的時，欲向我的上帝唱歌謳咾！
PS|104|34||願伊掠我的靜靜想做合意！我欲因為耶和華歡喜！
PS|104|35||願罪人對世上消滅！願歹人攏無去！我的心神啊，著謳咾耶和華！恁著謳咾耶和華！
PS|105|1||恁著感謝耶和華，求叫伊的名，佇萬百姓的中間報揚伊的所做！
PS|105|2||著向伊吟詩，向伊唱歌謳咾！談論伊一切奇妙的所行！
PS|105|3||著因為伊的聖名來誇口！尋耶和華的人，心內著歡喜！
PS|105|4||著求耶和華及伊的權能，常常尋見伊的面。
PS|105|5||伊的奴僕亞伯拉罕的後裔，伊所揀雅各的子孫啊，恁著數念伊所做奇妙的事及伊的神蹟，及伊的嘴判斷的話。
PS|105|6||（見詩。）
PS|105|7||伊是耶和華──咱的上帝；全地攏有伊的判斷。
PS|105|8||伊記念伊的約，直到永遠；伊所吩咐的話，直到千代──
PS|105|9||就是及亞伯拉罕所立的約，對以撒所咒的誓。
PS|105|10||伊閣將此個約對雅各定著做律例，對以色列定著做永遠的約，
PS|105|11||講：我欲將迦南地賞賜你，做你產業的份額。
PS|105|12||當時，怹的人丁有限，數額少少，閣佇遐做出外。
PS|105|13||怹對此族行到彼族，對此國到別個百姓。
PS|105|14||伊無容允甚麼人欺負怹，為著怹的緣故譴責諸個君王，
PS|105|15||講：呣通犯著我的受抹油者，亦呣通歹款待我的先知。
PS|105|16||伊命令飢荒降落佇彼個土地，將所倚靠的米糧一概斷絕，
PS|105|17||伊佇怹的頭前差一人去──約瑟受賣做奴僕。
PS|105|18||人用腳銬傷伊的腳；伊受鐵煉捆縛。
PS|105|19||耶和華的話試煉伊，直到伊所講的應驗。
PS|105|20||王差人給伊解開，就是治理百姓者，給伊解放。
PS|105|21||設立伊做王家的主，管理伊一切所有的，
PS|105|22||通隨意縛伊的人臣，將智慧教示伊的長老。
PS|105|23||以色列也到埃及；雅各出外佇含的地。
PS|105|24||耶和華互伊的百姓生湠多多，互怹比對敵卡強，
PS|105|25||伊變換對敵的心怨恨伊的百姓，續用詭譎的計謀款待伊的奴僕。
PS|105|26||伊差伊的奴僕摩西及伊所揀的亞倫，
PS|105|27||怹佇對敵的中間行伊的神蹟，佇含的地行奇事。
PS|105|28||伊命令黑暗，就有黑暗；怹無違格伊的話。
PS|105|29||伊互怹的水變血，互怹的魚攏死。
PS|105|30||佇怹的土地田蛤仔生多多，連怹的王的密房亦有。
PS|105|31||伊一下出聲，蝴蠅歸陣飛來，閣有虱母佇怹的境內滿四界。
PS|105|32||伊落雹互怹做雨，佇怹的土地降落炎火。
PS|105|33||伊亦拍怹的葡萄樹及無花果樹，毀壞怹境內的樹木。
PS|105|34||伊一下出聲，蝗蟲就來，草蜢bē算得，
PS|105|35||一盡食怹的土地的菜蔬，閣食怹田園所出的。
PS|105|36||伊閣拍死怹國內一切的大子，就是怹氣力的起頭。
PS|105|37||伊導怹出來帶銀帶金；伊的支派中無一個軟弱的人。
PS|105|38||怹出來的時，埃及就歡喜；因為埃及曾為著怹來驚。
PS|105|39||伊起雲做布篷，暝時用火照光。
PS|105|40||怹一下求，伊就互鵪鶉飛來，閣用天的餅互怹飽足。
PS|105|41||伊拍開石磐，水就淐出；佇乾地，水流親像河。
PS|105|42||因為伊記念伊聖的話，及伊的奴僕亞伯拉罕。
PS|105|43||伊導伊的百姓大悅出來，導伊揀的百姓唱歡喜的歌出來。
PS|105|44||伊將列國的地賞賜怹，怹就承接許個百姓著磨所得著的，
PS|105|45||欲互怹趁伊的律例，守伊的法度。恁著謳咾耶和華！
PS|106|1||恁著謳咾耶和華！恁著感謝耶和華，因為伊是好；伊的慈愛永遠佇啲！
PS|106|2||是誰會講起耶和華的大權能？是誰會表明伊一切的名聲？
PS|106|3||見若遵守公平，常常行公義者，此號人就有福氣！
PS|106|4||耶和華啊，你用恩惠款待你的百姓；求你亦用這記念我，用你的救恩臨到我，
PS|106|5||互我看見你揀的百姓的福氣，歡喜你的國的快樂，及你的產業相及榮光。
PS|106|6||阮及阮的祖公平平犯罪；阮作孽，行歹。
PS|106|7||阮的祖公佇埃及無明白你的奇事，無記念你豐盛的慈愛，反轉佇彼個海就是佇紅海行悖逆。
PS|106|8||若是伊因為家己的名拯救怹，為著欲顯明伊的大權能，
PS|106|9||閣喝紅海，海就乾；伊導怹經過深的所在，那親像經過曠野。
PS|106|10||伊救怹脫離怨恨怹的人的手，對對敵的手中救贖怹。
PS|106|11||水淹密怹的對敵，怹就無留一個。
PS|106|12||彼霎，怹才信伊的話，唱歌謳咾伊。
PS|106|13||怹快快bē記得伊的所做，無聽候伊的指教，
PS|106|14||反轉佇曠野大起貪食，佇拋荒的所在試上帝。
PS|106|15||伊將怹所求的互怹，總是互怹的神魂衰膦。
PS|106|16||怹閣佇營中怨妒摩西，及耶和華的聖的亞倫。
PS|106|17||地就開，吞大坍，掩密亞比蘭的黨。
PS|106|18||有火佇怹的黨中發起；有火焰燒滅許個歹人。
PS|106|19||怹佇何烈造牛仔，仆拜所鑄的像。
PS|106|20||按呢將怹的榮光換做食草的牛仔像，
PS|106|21||Bē記得救怹的上帝，曾行大的代誌佇埃及者，
PS|106|22||行奇事佇含的地，行通驚的事佇紅海。
PS|106|23||所以，伊講欲滅無怹；若呣是有伊所揀的摩西當決裂的時徛伊的面前，挽回伊的受氣，驚了伊滅無怹。
PS|106|24||怹閣看輕彼個好的地，呣信伊的話，
PS|106|25||佇怹布棚內發出怨恨的話，呣聽耶和華的聲。
PS|106|26||所以，伊對怹抬起手咒誓：欲互怹死佇曠野，
PS|106|27||互怹的後裔死佇列國的中間，四散佇逐所在。
PS|106|28||怹閣及巴力毗珥聯合，食祭獻死者的物。
PS|106|29||怹按呢行，惹伊的受氣，就有瘟疫流行佇怹中間。
PS|106|30||彼時，非尼哈起來，行刑罰，瘟疫才息。
PS|106|31||此個就給伊算做義，世世代代，直到永遠。
PS|106|32||怹佇米利巴的水閣互耶和華受氣，甚至摩西為著怹的緣故也受虧損，
PS|106|33||是因為怹忤逆伊的神，致到摩西講出躁性的話。
PS|106|34||耶和華吩咐怹剿滅許個百姓，怹無聽趁，
PS|106|35||反轉及外邦人混雜，學怹的所做，
PS|106|36||服事怹的偶像，這是成做害怹的活罩，
PS|106|37||將怹的子查某子祭祀鬼神，
PS|106|38||流無罪的人的血，就是怹的子查某子的血，將怹祭祀迦南的偶像，彼個地就互血拍垃墋。
PS|106|39||按呢，怹互家己的所做拍垃墋，佇怹的所行犯著淫行。
PS|106|40||所以，耶和華的受氣對伊的百姓發出，厭惡伊的產業，
PS|106|41||將怹交代外邦人的手；怨恨怹的人就管轄怹。
PS|106|42||怹的對敵也壓制怹，怹就屈服佇對敵的手下。
PS|106|43||伊多多擺拯救怹，總是怹佇怹的計謀中悖逆伊；因為家己的罪惡降做卑賤。
PS|106|44||猶久伊聽見怹哀叫的時，就體貼怹的危急，
PS|106|45||為著怹來記念伊的約，照伊豐盛的慈愛回心轉意。
PS|106|46||伊也互怹佇攏總掠怹的人的面前得著憐憫。
PS|106|47||耶和華──阮的上帝啊，求你拯救阮，對外邦中聚集阮，通互阮祝謝你的聖名，掠你的受謳咾做大悅。
PS|106|48||著謳咾耶和華──以色列的上帝，對永遠到永遠。願眾百姓攏講：阿們！恁著謳咾耶和華！
PS|107|1||恁著感謝耶和華，因為伊是好；因為伊的慈愛永永佇啲！
PS|107|2||耶和華所救贖者著講這話，就是伊對對敵手中所救贖者，
PS|107|3||對逐國，對東對西，對南對北，所聚集的攏著按呢講。
PS|107|4||怹佇曠野拋荒的路漂流，尋無城通徛起，
PS|107|5||也枵也嘴乾，怹的心神昏去。
PS|107|6||怹就佇苦難中哀求耶和華；伊對怹的患難中拯救怹，
PS|107|7||閣導怹行直的路，互怹去到通徛起的城。
PS|107|8||為著耶和華的慈愛及伊對世間人所行的奇事願人攏謳咾伊；
PS|107|9||因為伊互迫切欣慕的心得著知足，互枵餓的心得著好物夠飽。
PS|107|10||許個坐佇黑暗死蔭中的人，受困苦及鐵鍊把縛的人，
PS|107|11||是因為怹悖逆上帝的話，看輕至高者的旨意。
PS|107|12||所以，伊用勞苦教乖怹的心；怹跋倒，無人扶助。
PS|107|13||怹就佇苦難中哀求耶和華；伊對怹的患難中牽救怹。
PS|107|14||伊對黑暗死蔭中導怹出來，掇斷縛怹的索。
PS|107|15||為著耶和華的慈愛及伊對世間人所行的奇事願人攏謳咾伊；
PS|107|16||因為伊拍破銅的門，斬斷鐵的門楗。
PS|107|17||戇人因為怹的過失，閣因為怹的罪惡受苦楚。
PS|107|18||怹的心厭惡逐樣的食物，就倚近死的門。
PS|107|19||怹就佇苦難中哀求耶和華；伊對怹的患難中牽救怹。
PS|107|20||伊出命令醫好怹，救怹脫離死無。
PS|107|21||為著耶和華的慈愛及伊對世間人所行的奇事願人攏謳咾伊。
PS|107|22||亦願怹獻感謝的祭，出歡喜的聲講起伊的所做！
PS|107|23||坐船過海，佇大水中經營事業者，
PS|107|24||怹看見耶和華的所做，及伊佇深淵所行的奇事。
PS|107|25||因為伊一下命令，狂風就起，海中的湧就夯起來。
PS|107|26||怹上到穹蒼，落到海底；怹因為危險神魂就消散。
PS|107|27||怹顛顛倒倒，東倒西歪，親像酒醉的人；怹的智慧無法可施。
PS|107|28||怹就佇苦難中哀求耶和華，伊對怹的患難中導怹出來。
PS|107|29||伊互狂風定，海湧就平靜。
PS|107|30||風定湧靜，怹就歡喜；伊就導怹到所愛去的海口。
PS|107|31||為著耶和華的慈愛，及伊對世間人所行的奇事願人攏謳咾伊。
PS|107|32||願怹佇百姓的會中尊伊做高，佇長老的坐位謳咾伊！
PS|107|33||伊互江河變做曠野，互水泉變做乾燥的地，
PS|107|34||伊互肥地變鹹的地；攏是因為徛起佇遐的人的罪惡。
PS|107|35||伊互曠野變做潭窟，互乾地變做水泉。
PS|107|36||伊互枵餓的人踮佇遐，互怹會起造通徛起的城，
PS|107|37||閣種作田園，栽葡萄，得著所出的土產。
PS|107|38||伊閣賞賜福氣互怹，互怹生湠多多，亦互怹的精牲無減少。
PS|107|39||怹閣因為暴虐、患難、憂苦，就減少閣卑低。
PS|107|40||伊互貴族受看輕，互怹漂流佇拋荒無路的所在。
PS|107|41||總是伊舉起喪鄉人，互怹脫離苦難，互伊的家族興旺親像羊群。
PS|107|42||正直的人欲看見來歡喜；一切歹人的嘴欲塞密。
PS|107|43||見若有智慧的人，欲關心諸個代誌，亦欲數念耶和華的慈愛。
PS|108|1||〔大衛的詩歌。〕上帝啊，我的心自在；我欲吟詩，我的心神欲唱歌謳咾！
PS|108|2||琴啊，瑟啊，恁著精神起來！我本身欲真早精神起來！
PS|108|3||耶和華啊，我欲佇萬百姓的中間感謝你，佇列邦的中間唱歌謳咾你！
PS|108|4||因為，你的慈愛卡大天！你的誠實到穹蒼！
PS|108|5||上帝啊，願你高大pôaⁿ過諸個天！願你的榮光pôaⁿ過全地！
PS|108|6||求你聽阮，用正手牽救阮，通互你所疼的人得著救。
PS|108|7||上帝已經指伊的聖潔來講：我欲大悅；我欲分開示劍，量疏割的山谷。
PS|108|8||基列是我的；瑪拿西亦是我的；以法蓮是我的頭盔；猶大是我的權柄；
PS|108|9||摩押欲做我的浴盆；我欲㧒我的鞋佇以東；我欲因為卡贏非利士來大聲喝。
PS|108|10||是誰會導我入堅固的城？是誰導我入以東的地？
PS|108|11||上帝啊，你豈呣是棄拺阮嗎？上帝啊，你無及阮的軍兵相及去？
PS|108|12||求你幫助阮攻擊對敵，因為人的拯救是空空。
PS|108|13||阮倚靠上帝做成大代誌，因為睭踏阮的對敵的就是伊。
PS|109|1||〔大衛的詩，交互樂官。〕我所謳咾的上帝啊，求你莫得靜靜。
PS|109|2||因為歹人的嘴及奸詐的嘴怹已經展開攻擊我；怹用白賊的舌對我講話。
PS|109|3||怹用怨恨的話，包圍我，閣無因端來攻擊我。
PS|109|4||我疼怹，怹反轉做我的對敵，獨獨我專務祈禱。
PS|109|5||怹對我用歹報好，用怨恨報仁愛。
PS|109|6||願你派一個歹人管轄伊，派一個對敵徛佇伊的正旁！
PS|109|7||伊受審判的時，願伊出來受定罪！願伊的祈禱變做罪過！
PS|109|8||願伊的日子短少！願別人得著伊的職！
PS|109|9||願伊的子兒做孤兒，伊的某做寡婦！
PS|109|10||願伊的子兒四界去求乞，對怹拋荒的所在出來討食！
PS|109|11||願債主用計智取伊一切所有的！願生份人搶伊著磨所得著的！
PS|109|12||願無人接續施恩互伊！願無人可憐伊的孤兒！
PS|109|13||願伊的後裔斷絕，怹的名字受擦滅，無傳佇下代！
PS|109|14||願伊的祖公的罪惡互耶和華記得！願伊的老母的罪過無得著擦消！
PS|109|15||願許個罪惡常常佇耶和華的面前，致到伊滅怹的名佇世間！
PS|109|16||因為伊無想著欲行憐憫，反轉窘迫彼個喪鄉困苦的人，欲害死許個傷心的人。
PS|109|17||伊愛咒詛，咒詛就到佇伊；伊呣愛祝福，祝福就離開伊遠遠！
PS|109|18||伊用咒詛做衫來穿；咒詛就親像水入伊的腹內，親像油入伊的骨。
PS|109|19||願此個咒詛做伊穿佇身軀的衣服，做伊常常縖的腰帶！
PS|109|20||這就是我的對敵及用歹話攻擊我的神魂的人，對耶和華遐所受的報應。
PS|109|21||主──耶和華啊，求你因為你的名好款待我；因為你的慈愛真好，求你牽救我！
PS|109|22||因為我喪鄉困苦，我的內心受傷。
PS|109|23||我的歲壽親像日影漸漸斜；我親像草蜢受趕出。
PS|109|24||我因為禁食，腳頭窩酸軟；我的肉消瘦無潤澤。
PS|109|25||我受怹的誹謗，怹看見我就搖頭。
PS|109|26||耶和華──我的上帝啊，求你幫助我，照你的慈愛拯救我，
PS|109|27||互怹知這是出佇你的手，是你──耶和華所行的事。
PS|109|28||出在怹咒詛，求你賜福；怹起來的時欲抵著見誚，你的奴僕欲歡喜。
PS|109|29||願我的對敵用凌辱做衫穿！願怹用怹的見誚做袍moa身軀！
PS|109|30||我欲用我的嘴大大感謝耶和華；我欲佇眾人的中間謳咾伊；
PS|109|31||因為伊欲徛佇喪鄉人的正旁，欲救伊脫離審判伊的生命的人。
PS|110|1||〔大衛的詩。〕耶和華對我的主講：你坐我的右旁，聽候我互你的對敵做你的腳踏。
PS|110|2||耶和華欲對錫安伸出你有能力的枴；你著佇你對敵的中間掌權。
PS|110|3||你出軍的日，你的百姓欲用聖潔的妝飾做衫，甘心獻家己；你的壯丁歸倚你親像早起時所結的露水。
PS|110|4||耶和華已經咒誓，的確無退悔，講：你永遠做祭司照麥基洗德的班列。
PS|110|5||佇你正旁的主，當伊受氣的日，欲拍敗列王。
PS|110|6||伊欲佇列邦中來審判，伊欲互身屍遍滿逐所在；伊欲佇多多國拍破對敵的頭殼。
PS|110|7||伊欲飲路邊的溪水，因為按呢伊欲抬起頭。
PS|111|1||恁著謳咾耶和華！佇正直人的會中，及公會中，我欲專心感謝耶和華。
PS|111|2||耶和華的所做真大；凡若歡喜伊所做的攏欲查考伊。
PS|111|3||伊所行的是尊貴威嚴；伊的義永永佇啲。
PS|111|4||伊行奇事，互人記念；耶和華有恩惠，有憐憫。
PS|111|5||伊賞賜米糧互敬畏伊的人；伊欲永遠記念伊的約。
PS|111|6||伊將伊大權能的所做顯明佇伊的百姓；將列邦的業賞賜怹。
PS|111|7||伊的手所做是誠實公平；伊的教示攏是確實，
PS|111|8||是永世代堅固者，是照誠實正直設立的。
PS|111|9||伊向伊的百姓施行救贖，伊定著伊的約，直到永遠；伊的名是聖，通驚畏。
PS|111|10||敬畏耶和華是智慧的根本；見若照按呢行的才有聰明。耶和華的名聲直到永遠！
PS|112|1||恁著謳咾耶和華！敬畏耶和華，大歡喜伊的命令者，此號人有福氣！
PS|112|2||伊的後裔佇世間的確強盛；正直的人的後代的確欲得著福氣。
PS|112|3||伊的家內有貨物，有錢財；伊的公義存到永遠。
PS|112|4||正直的人佇黑暗的中間，有光為著伊發現；伊有恩惠，有憐憫，有公義。
PS|112|5||施恩來借人者，有福氣；伊受審判的時欲訴明家己的事。
PS|112|6||伊永永無搖泏；義人受記念，直到永遠。
PS|112|7||伊呣驚歹消息；伊的心堅固，倚靠耶和華。
PS|112|8||伊的心自在，攏無驚惶，直到伊看見伊的對敵受報應。
PS|112|9||伊大捨施，伊賑濟喪鄉人；伊的仁義存到永遠。伊的角得著舉起，有榮光。
PS|112|10||歹人看了bē克得，的確咬牙切齒來消滅；歹人的心願欲歸佇無。
PS|113|1||恁著謳咾耶和華！耶和華的奴僕啊，恁著謳咾，謳咾耶和華的名！
PS|113|2||願耶和華的名受謳咾，對此時到永遠！
PS|113|3||對日出到日落的所在，耶和華的名是應該謳咾者！
PS|113|4||耶和華pôaⁿ過攏總的國；伊的榮光卡高佇諸個天。
PS|113|5||是誰親像耶和華──咱的上帝啊？伊坐佇至高的所在者，
PS|113|6||伊家己謙卑，觀看天頂地下的代誌。
PS|113|7||伊對塵埃舉起喪鄉人，對糞埽堆提拔欠缺的人，
PS|113|8||互伊及貴族相及坐，就是及本國的貴族相及坐。
PS|113|9||伊互bē生育的婦仁人料理家，做多多子的老母來歡喜。恁著謳咾耶和華！
PS|114|1||以色列出埃及，雅各家離開言語bē相通的百姓；
PS|114|2||彼時，猶大做伊的聖所，以色列做伊的邦國。
PS|114|3||大海看見就逃走；約但河亦流倒轉。
PS|114|4||大山趒跳，親像羊牨；細山趒跳，親像羊仔子。
PS|114|5||大海啊，你為啥代誌逃走？約但啊，你為啥代誌流倒轉？
PS|114|6||大山啊，你怎樣趒跳，親像羊牨？細山啊，你怎樣趒跳，親像羊仔子？
PS|114|7||地啊，你見著主的面，見著雅各的上帝的面，就著愕愕惙。
PS|114|8||伊互石磐變做水池，互𠕇石變做水泉。
PS|115|1||耶和華啊，榮光莫得歸互阮，莫得歸互阮；著因為你的慈愛及誠實歸佇你的名！
PS|115|2||乜使著互外邦人講：今怹的上帝佇叨落？
PS|115|3||總是，阮的上帝佇天頂，攏照伊所愛者行代誌。
PS|115|4||怹的偶像是銀的，金的，是人的手所造的，
PS|115|5||怹有嘴亦bē講話，有目睭亦bē看，
PS|115|6||怹有耳孔亦bē聽，有鼻孔亦bē鼻，
PS|115|7||怹有手亦bē提，有腳亦bē行，怹亦無用怹的嚨喉出聲。
PS|115|8||造怹的，靠怹的，攏欲親像怹。
PS|115|9||以色列啊，你著倚靠耶和華！伊是怹的幫助怹的盾牌。
PS|115|10||亞倫的家啊，恁著倚靠耶和華！伊是怹的幫助怹的盾牌。
PS|115|11||恁敬畏耶和華者，著倚靠耶和華！伊是怹的幫助、怹的盾牌。
PS|115|12||耶和華平時數念阮；伊欲賜福氣；欲賜福氣互以色列的家，欲賜福氣互亞倫的家。
PS|115|13||見若敬畏耶和華的人，無論大細，伊欲賜福氣互怹。
PS|115|14||願耶和華加添恁，加添恁及恁的子孫。
PS|115|15||創造天地的耶和華賞賜福氣互恁！
PS|115|16||天，是耶和華的天；地，是伊互世間人者。
PS|115|17||死人bē會謳咾耶和華；落到靜靜的所在者亦攏bē會。
PS|115|18||總是阮欲謳咾耶和華，對此時到永遠。恁著謳咾耶和華！
PS|116|1||我疼耶和華，因為伊聽我的聲，我的懇求。
PS|116|2||伊已經俯耳孔聽我，所以我一世人欲求叫伊。
PS|116|3||死無的索纏著我；陰間的痛苦擒著我；我抵著患難憂苦。
PS|116|4||我就求叫耶和華的名，講：耶和華啊，今求你救我的生命！
PS|116|5||耶和華有恩惠，有公義；阮的上帝有慈悲。
PS|116|6||耶和華保護戇直的人；我到佇卑微的地位，伊就救我。
PS|116|7||我的神魂啊！著歸佇你安息的所在，因為耶和華用大恩款待你，
PS|116|8||因為你救我的生命免得死無，救我的目睭免流目屎，救我的腳免跋倒。
PS|116|9||我欲佇耶和華的面前行佇活人的地。
PS|116|10||我信，所以講；我受極大的困苦。
PS|116|11||我曾著急來講：人攏是虛假！
PS|116|12||耶和華賞賜我一切的大恩我欲用甚麼報答伊？
PS|116|13||我欲捧起救恩的杯，求叫耶和華的名。
PS|116|14||我欲佇伊眾百姓的面前對耶和華謝我的願。
PS|116|15||耶和華看伊聖的百姓的死做真寶貝。
PS|116|16||耶和華啊，我實在是你的奴僕；我是你的奴僕，是你女婢的子。你已經解開捆縛我的索。
PS|116|17||我欲用感謝的祭獻互你，閣欲求叫耶和華的名。
PS|116|18||我欲佇伊眾百姓的面前，對耶和華謝我的願，
PS|116|19||佇耶和華厝的院內，佇你耶路撒冷的中間。恁著謳咾耶和華！
PS|117|1||萬國啊，恁著謳咾耶和華！萬百姓啊，恁著稱呼伊！
PS|117|2||因為伊對咱大施慈愛；耶和華的誠實永遠佇啲。恁著謳咾耶和華！
PS|118|1||恁著感謝耶和華，因為伊是好；因為伊的慈愛永遠佇啲！
PS|118|2||願以色列講：伊的慈愛永遠佇啲！
PS|118|3||願亞倫的家講：伊的慈愛永遠佇啲！
PS|118|4||願敬畏耶和華的人講：伊的慈愛永遠佇啲！
PS|118|5||我佇危急的中間求叫耶和華，耶和華就應我，將我下佇寬闊的所在。
PS|118|6||有耶和華及我佇啲，我就無驚，人欲啥法得我奈何？
PS|118|7||佇許個幫助我者的中間，有耶和華及我佇啲，所以我欲看見許個怨恨我的人受報應。
PS|118|8||倚靠耶和華，比倚靠人卡好；
PS|118|9||倚靠耶和華，比倚靠王親卡好。
PS|118|10||萬百姓圍纍我，我倚靠耶和華的名欲剿滅怹。
PS|118|11||怹圍我，困我，我倚靠耶和華的名欲剿滅怹。
PS|118|12||怹親像蜂圍我，親像燒莿帕的火，受拍熄；我倚靠耶和華的名，欲剿滅怹。
PS|118|13||你出力捙我，欲互我倒，總是耶和華幫助我。
PS|118|14||耶和華是我的氣力，是我的詩歌；伊亦成做拯救我的。
PS|118|15||佇義人的布棚內，有歡喜的聲，拯救的聲；耶和華的正手施出大權能。
PS|118|16||耶和華的正手抬高；耶和華的正手施出大權能。
PS|118|17||我bē致到死，猶會活啲，續欲報揚耶和華的所做。
PS|118|18||耶和華曾嚴嚴警戒我，總是未有將我交佇死無。
PS|118|19||著給我開義的門；我欲入去感謝耶和華！
PS|118|20||這是耶和華的門；義的人欲入去！
PS|118|21||我欲感謝你，因為你已經應我，閣成做拯救我者！
PS|118|22||師傅所棄拺的石，已經成做厝角頭的石。
PS|118|23||這是耶和華所做的，咱的目睭看伊做奇怪。
PS|118|24||這是耶和華所定著的日，咱佇此日的中間欲歡喜快樂！
PS|118|25||耶和華啊！今求你拯救！耶和華啊，今求你互阮發達！
PS|118|26||奉耶和華的名來者應該得著福氣！阮對耶和華的厝給恁祝福！
PS|118|27||耶和華是上帝；伊的光照阮。著用索縛祭祀的精牲，到壇角。
PS|118|28||你是我的上帝，我欲感謝你！你是我的上帝，我欲尊你做高！
PS|118|29||恁著感謝耶和華，因為伊是好！因為伊的慈愛永遠佇啲！
PS|119|1||所行完全、遵趁耶和華律法者，此號人有福氣！
PS|119|2||遵守伊干證的話，專心尋伊者，此號人有福氣！
PS|119|3||怹無做不義的事，怹遵趁伊的道路。
PS|119|4||你曾將你教示的話吩咐阮，是愛阮殷勤遵守。
PS|119|5||願我的趨向定著，來守你的律例。
PS|119|6||我對重你一切的誡命，就不致見誚。
PS|119|7||我學習你公義的判斷，就欲用正直的心感謝你。
PS|119|8||我欲守你的律例；求你呣通一盡放拺我！
PS|119|9||少年人著用甚麼來清氣伊的所行？是著照你的話來細膩行！
PS|119|10||我專心尋你；求你呣通互我迷路離開你的誡命。
PS|119|11||我將你的言語囥佇我的心內，免得我得罪你。
PS|119|12||耶和華啊，你是應該受謳咾者！求你將你的律例教示我！
PS|119|13||你所講一切的判詞我用嘴唇報揚伊。
PS|119|14||我歡喜你干證的路，親像歡喜一切的財物。
PS|119|15||我欲靜靜想你教示的話，亦欲注重你的道路。
PS|119|16||我欲佇你的律例中家己快樂；我無bē記得你的話。
PS|119|17||求你用大恩款待你的奴僕，互我得著活，我就欲守你的話。
PS|119|18||求你開我的目睭，互我看出你律法中的奇妙。
PS|119|19||我佇地上是做寄腳者；求你呣通對我隱密你的誡命！
PS|119|20||我的心爆裂，因為時常切切欣慕你的判詞。
PS|119|21||你責備驕傲受咒詛的人，就是迷路離開你的誡命的人。
PS|119|22||求你給我除去凌辱及看輕，因為我守你干證的話。
PS|119|23||貴族坐啲濫糝議論我，若是你的奴僕靜靜想你的律例。
PS|119|24||你干證的話是我所歡喜的，是我的謀士。
PS|119|25||我的生命敆住佇土粉；求你照你的話拯救我活！
PS|119|26||我講起我所行的路，你應我；求你將你的律例教示我！
PS|119|27||求你互我明白你教示的路，我就靜靜想你的奇事。
PS|119|28||我的心神因為憂苦來消溶；求你照你的話互我勇健！
PS|119|29||求你互我離開奸詐的路，將你的律法恩賜我！
PS|119|30||我有揀信實的路，將你的判詞下佇我的面前。
PS|119|31||我戀慕你干證的話；耶和華啊，求你呣通互我見誚！
PS|119|32||你開闊我的心的時，我就走佇你誡命的路。
PS|119|33||耶和華啊，求你將你律例的路指示我，我欲徹底遵守！
PS|119|34||求你互我智慧，我就守你的律法，閣欲專心執守。
PS|119|35||求你互我行你誡命的路，因為此個路是我所歡喜的。
PS|119|36||求你互我的心向你干證的話，無向不義的錢財。
PS|119|37||求你互我的目睭越走無看虛假，閣互我佇你的路中來活。
PS|119|38||你的奴僕敬畏你，求你為伊堅固你的話！
PS|119|39||求你互我所驚的凌辱離開我，因為你的判詞是好。
PS|119|40||我欣慕你教示的話；求你佇你的公義互我來活！
PS|119|41||耶和華啊，願你照你的話，互你的慈愛，就是你的救恩，臨到我，
PS|119|42||我就有話通應彼個凌辱我者，因為我倚靠你的話。
PS|119|43||求你互真理的話無一盡離開我的嘴，因為我向望你的判斷。
PS|119|44||我欲常常守你的律法，直到永遠。
PS|119|45||我欲行佇寬闊的所在，因為我有講究你教示的話。
PS|119|46||我亦欲佇君王的面前講論你干證的話，亦無致到見誚。
PS|119|47||我欲佇你的誡命中家己快樂；諸個誡命平素是我所疼惜的。
PS|119|48||我疼惜你的誡命，我欲對伊抬起手；你的律例我亦欲靜靜想伊。
PS|119|49||求你記得對你的奴僕所應允的話，因為你曾互我有向望。
PS|119|50||你的話將我救活；我佇患難中，對這得著安慰。
PS|119|51||驕傲的人盡在侮慢我，總是我未曾偏離你的律法。
PS|119|52||耶和華啊，我記念你對早以來的判詞，就家己得著安慰。
PS|119|53||我因為棄拺你的律法的歹人，就大受氣，親像火𤏸。
PS|119|54||我佇寄腳的厝，平時用你的律例做詩歌。
PS|119|55||耶和華啊，我暝間記念你的名，守你的律法。
PS|119|56||我得著按呢，是因為我守你教示的話。
PS|119|57||耶和華是我的基業；我曾講：我欲守你的話。
PS|119|58||我曾專心求你的恩；願你照你的話憐憫我！
PS|119|59||我深深想我所行的路，就越轉腳向你干證的話。
PS|119|60||我守你的誡命，趕緊無延延。
PS|119|61||歹人的索縛纏我，總是我無bē記得你的律法。
PS|119|62||我因為你公義的判斷，半暝欲起來感謝你。
PS|119|63||見若敬畏你，及守你的教示的人，我及怹做伴。
PS|119|64||耶和華啊，你的慈愛遍滿地面；求你將你的律例教示我！
PS|119|65||耶和華啊，你曾好款待你的奴僕，是照你所講的話。
PS|119|66||求你將好的聰明及智識教示我，因為我信你的誡命。
PS|119|67||我未受苦以前有行迷路，總是我今守你的話。
PS|119|68||你是好，所行亦是好；求你將你的律例教示我！
PS|119|69||驕傲的人造作無影話攻擊我，總是我欲專心守你的教示。
PS|119|70||怹的心鈍親像油包密，總是我歡喜你的律法。
PS|119|71||我有受苦是做我的利益，因為欲互我學習你的律例。
PS|119|72||你所講的律法是做我的利益，贏過千萬個金銀。
PS|119|73||你的手創造我，成持我；求你互我智慧，通學習你的誡命！
PS|119|74||敬畏你的人看見我就欲歡喜，因為佇你的話我有向望。
PS|119|75||耶和華啊，我知你的判斷是公義；你互我受苦是對佇信實。
PS|119|76||求你用你的慈愛安慰我，照你對你的奴僕所講的話。
PS|119|77||願你的慈悲臨到我，互我活，因為你的律法是我所歡喜的。
PS|119|78||願驕傲的人受見誚，因為怹無理由枉屈我；總是我欲靜靜想你的教示。
PS|119|79||願敬畏你的人歸向我，怹就知你干證的話。
PS|119|80||願我的心完全守你的律例，互我不致見誚。
PS|119|81||我的心神欣慕你的救恩到昏去，總是佇你的話我有向望。
PS|119|82||我因為向望你的話目睭花，講：你甚麼時欲安慰我？
PS|119|83||因為我親像佇火薰中的皮袋，總是我無bē記得你的律例。
PS|119|84||你的奴僕的日子有偌多啊？你欲底時審判窘迫我的人？
PS|119|85||驕傲的人就是無趁你的律法者，掘陷坑欲害我。
PS|119|86||你的誡命一盡誠實；怹無因端窘迫我，求你幫助我。
PS|119|87||怹險險滅無我佇世間，總是我無放拺你的教示。
PS|119|88||求你照你的慈愛互我活，我就欲守你的嘴干證的話。
PS|119|89||耶和華啊，你的話安定佇天裡，直到永遠。
PS|119|90||你的誠實存到萬代；你建立地，地就長長佇啲。
PS|119|91||照你的定例，怹到今猶佇啲，因為萬物攏是你的差用，
PS|119|92||我若呣是歡喜你的律法，就早早佇我的苦難中滅無啦！
PS|119|93||我永永無bē記得你的教示，因為你用這互我活。
PS|119|94||我是你的，求你救我，因為我尋你的教示。
PS|119|95||歹人當等我，欲滅無我，總是我欲講究你干證的話。
PS|119|96||我看所有的完全攏是有限，獨獨你的命令極其開闊。
PS|119|97||我疼惜你的律法到怎樣啊！我通日靜靜想。
PS|119|98||你的誡命常常及我佇啲，互我比我的對敵卡有智慧。
PS|119|99||我比我攏總的先生卡通達，因為我靜靜想你干證的話。
PS|119|100||我比老人卡明白，因為我守你的教示。
PS|119|101||我禁我的腳一切的歹路無行，互我通守你的話。
PS|119|102||我無偏離你的判斷，因為你有教示我。
PS|119|103||你的話佇我的上腭(chiūⁿ-kiuⁿ)到偌甜，佇我的嘴比蜜卡甜！
PS|119|104||我對你的教示得著明白，所以我怨恨一切的邪路。
PS|119|105||你的話做我腳前的燈，做我路上的光。
PS|119|106||你公義的判斷，我曾咒誓欲遵守，我決斷按呢行。
PS|119|107||我受苦到極；耶和華啊，求你照你的話互我活！
PS|119|108||耶和華啊，求你鑒納我的嘴所歡喜獻的謳咾，閣將你的判詞教示我！
PS|119|109||我的生命常常抵著危險，猶久我無bē記得你的律法。
PS|119|110||歹人設羅網欲害我，總是我無偏離你的教示。
PS|119|111||我將你干證的話做永遠的基業，因為這是我心內所歡喜的。
PS|119|112||我互我的心專向你的律例，永遠遵趁，直到路尾。
PS|119|113||二樣心的人是我所痛恨；獨獨你的律法是我所疼惜。
PS|119|114||你是我閃匿的所在，閣是我的盾牌；我佇你的話有向望。
PS|119|115||做歹的人啊，恁著離開我！互我通守我的上帝的誡命。
PS|119|116||求你照你的話扶持我，互我活，亦無互我因為所向望的來見誚。
PS|119|117||求你扶持我，我就得救，我欲常常對重你的律例。
PS|119|118||見若行差路離開你的律例的人，你看輕怹；因為怹的詭詐是虛假。
PS|119|119||世間的歹人，你攏給怹除去，親像渣滓；因為按呢我疼惜你干證的話。
PS|119|120||我因為驚畏你，我的肉就惙；你的判斷亦互我驚惶。
PS|119|121||我秉公行義，求你呣通將我放互壓制我的人！
PS|119|122||求你保認你的奴僕，通得著好境遇，莫得互驕傲的人壓制我！
PS|119|123||我因為向望你的救恩，及你公義的話致到目睭花。
PS|119|124||求你照你的慈愛款待你的奴僕，將你的律例教示我。
PS|119|125||我是你的奴僕，求你互我智慧，互我會知你干證的話。
PS|119|126||現今當是耶和華行代誌的時，因為人廢無你的律法。
PS|119|127||所以，我疼惜你的誡命贏過金，亦贏過好金。
PS|119|128||所以你一切的教示，萬事我攏掠做正直；閣我怨恨一切的邪路。
PS|119|129||你干證的話是奇妙，所以我的心謹慎執守。
PS|119|130||你的話一下開拆就發出光，互戇人通達。
PS|119|131||我開嘴直直喘，因為我切切欣慕你的誡命。
PS|119|132||求你越轉向我，憐憫我，親像你平常款待許個敬愛你的名的人。
PS|119|133||求你用你的話互我的腳步穩當，莫容允甚麼罪惡管轄我。
PS|119|134||求你救贖我脫離人的壓制，我就欲守你的教示。
PS|119|135||願你互你的面的光照你的奴僕，閣將你的律例教示我。
PS|119|136||我的目屎親像溪水啲流，因為怹無守你的律法。
PS|119|137||耶和華，你是公義的；你的判斷亦是正直的！
PS|119|138||你所命令干證的話是照公義極其誠實。
PS|119|139||我的心熱，親像火燒滅我，因為我的對敵bē記得你的話。
PS|119|140||你的話鍛煉到真精，所以你的奴僕真意愛。
PS|119|141||我卑微，互人看輕，總是我無bē記得你的教示。
PS|119|142||你的公義是永遠的公義；你的律法是真實。
PS|119|143||我抵著患難憂苦，總是你的誡命是我所歡喜的。
PS|119|144||你干證的話永遠是公義；求你互我智慧，我就會活。
PS|119|145||耶和華啊，我專心求叫你；求你應我，我欲謹慎守你的律例。
PS|119|146||我對你求叫，求你救我！我就欲守你干證的話。
PS|119|147||我趁天未光求叫你；佇你的話我有向望。
PS|119|148||暝時更猶未深我的目睭已經nih開，因為欲靜靜想你的話。
PS|119|149||求你照你的慈愛聽我的聲；耶和華啊，求你將你的判斷互我會活！
PS|119|150||慣練行歹的人迫倚來；怹離開你的律法遠遠。
PS|119|151||耶和華啊，你是近近；你的誡命攏是真實！
PS|119|152||我講究你干證的話，早早已經知是你立定到永遠的。
PS|119|153||求你看顧我的苦難，來牽救我，因為我無bē記得你的律法。
PS|119|154||求你給我伸冤，救贖我，照你的話互我活。
PS|119|155||救恩離開歹人遠遠，因為怹無尋你的律例。
PS|119|156||耶和華啊，你的慈悲是大；求你照你的判斷互我活。
PS|119|157||窘迫我的，抵敵我的，真多，總是我無偏離你干證的話。
PS|119|158||我看見奸惡的人就真厭惡，因為怹無守你的話。
PS|119|159||你看我怎樣疼惜你的教示！耶和華啊，求你照你的慈愛互我活！
PS|119|160||你的話的總根頭是真實；你一切公義的判斷是永遠佇啲。
PS|119|161||貴族無因端窘迫我，總是我的心驚畏你的話。
PS|119|162||我歡喜你的話，親像人得著多多刣贏的物。
PS|119|163||白賊話是我所痛恨所厭賤的；你的律法是我所疼惜的。
PS|119|164||我因為你公義的判斷逐日七擺謳咾你。
PS|119|165||疼惜你的律法的人有大平安，無一項會纏絆怹的腳。
PS|119|166||耶和華啊，我有啲向望你的救恩，有行你的誡命。
PS|119|167||我的心有守你干證的話；諸個話我盡在意愛。
PS|119|168||我有守你的教示及你干證的話，因為我一切所行的攏佇你的面前。
PS|119|169||耶和華啊，願我求叫的聲透到你的面前，求你照你的話賞賜我智慧。
PS|119|170||願我懇求的話到你的面前，求你照你的話牽救我。
PS|119|171||願我的嘴唇發出謳咾的話，因為你將你的律例教示我。
PS|119|172||願我的舌唱歌謳咾你的話，因為你一切的誡命攏是公義。
PS|119|173||願你伸手幫助我，因為我有揀你的教示。
PS|119|174||耶和華啊，我切切欣慕你的救恩！你的律法亦是我所歡喜的。
PS|119|175||願我活啲，我的神魂就欲謳咾你！願你的判斷幫助我！
PS|119|176||我迷路親像拍呣見的羊，求你尋你的奴僕，因為我無bē記得你的誡命。
PS|120|1||〔上崎仔的詩。〕我佇危急中求叫耶和華，伊就應我。
PS|120|2||耶和華啊，求你救我脫離白賊的嘴唇，及詭詐的舌！
PS|120|3||詭詐的舌啊，主欲互你甚麼啊？欲用甚麼加添互你啊！
PS|120|4||就是勇猛的人的利箭及羅騰柴的熱炭。
PS|120|5||我真慘啊！寄腳佇米設，徛起佇基達許個布棚的中間。
PS|120|6||我及許個怨恨和平的人久久相及徛起。
PS|120|7||我愛和平，總是我開嘴，怹就欲爭戰。
PS|121|1||〔上崎仔的詩。〕我欲抬目向山；我的幫助對叨落來？
PS|121|2||我的幫助對耶和華來，伊是創造天地的。
PS|121|3||伊無欲互你的腳搖泏；保守你者的確無盹眠！
PS|121|4||看啊，保守以色列的，也無盹眠也無睏去。
PS|121|5||保守你者是耶和華；耶和華佇你的正旁做你的蔭影。
PS|121|6||日時，太陽無傷你；暝時，月亦bē害你。
PS|121|7||耶和華欲保守你，免受一切的災害；伊欲保守你的生命。
PS|121|8||你出你入，耶和華欲保守你，對此時直到永遠。
PS|122|1||〔上崎仔的詩，大衛所作的。〕人對我講：咱來去耶和華的厝，我就歡喜。
PS|122|2||耶路撒冷啊，阮的腳徛佇你的門內。
PS|122|3||耶路撒冷受起造，親像連絡整齊的城。
PS|122|4||諸個支派，就是耶和華的支派，照以色列定著的例，上去遐，欲謳咾耶和華的名。
PS|122|5||因為佇遐設立審判的寶座，就是大衛家的寶座。
PS|122|6||著替耶路撒冷求平安！見若疼你的人的確安樂！
PS|122|7||願你城內平安！願你的宮內安樂！
PS|122|8||因為我的兄弟及同伴的緣故，我欲講：願平安佇你的內面！
PS|122|9||因為耶和華──咱的上帝的厝的緣故，我欲替你求福氣！
PS|123|1||〔上崎仔的詩。〕坐佇天頂的主啊，我抬目向你。
PS|123|2||看啊，做奴僕者的目睭怎樣向主人的手，做女婢者的目睭怎樣向主母的手，阮的目睭亦照按呢向耶和華──阮的上帝，直直到伊憐憫阮。
PS|123|3||耶和華啊，可憐阮，可憐阮！因為阮互人看輕，已經到極。
PS|123|4||阮的心互許個拉閒的人冷笑，互驕傲的人看輕，已經到極。
PS|124|1||〔上崎仔的詩，大衛所做。〕以色列今著講：若呣是耶和華助阮，
PS|124|2||若呣是耶和華助阮，佇人起來攻擊阮，
PS|124|3||佇怹對阮發受氣的時、就將阮活活吞落去。
PS|124|4||彼時，諸個水的確pôaⁿ過阮，河水的確淹密阮，
PS|124|5||兇狂的水的確淹密阮。
PS|124|6||願耶和華受謳咾！因為伊無將阮做食物交互怹哺食，
PS|124|7||阮的生命親像鳥仔，脫離掠鳥的羅網；羅網破裂，阮就脫離。
PS|124|8||阮得著幫助，是靠耶和華的名，伊是創造天地者。
PS|125|1||〔上崎仔的詩。〕倚靠耶和華的人親像永永徛在，bē搖泏的錫安山。
PS|125|2||眾山包圍耶路撒冷，耶和華亦按呢包圍伊的百姓，對此霎到永遠。
PS|125|3||罪惡的權柄bē定定佇義人的份額，免得義人伸手做歹。
PS|125|4||耶和華啊，求你好款待許個做好者以及心正直的人。
PS|125|5||論到許個歪斜行伊彎曲的路的人，耶和華的確互怹及做歹的人同等。願平安歸佇以色列！
PS|126|1||〔上崎仔的詩。〕耶和華導許個受掠的人倒轉來錫安，彼時咱親像眠夢。
PS|126|2||彼時咱的嘴哈哈笑、咱的舌出大歡喜的聲，外邦中就有人講：耶和華為怹行大事！
PS|126|3||耶和華有為咱行大事，咱就歡喜。
PS|126|4||耶和華啊，求你互阮受掠的人倒轉，親像南方的溪水閣流。
PS|126|5||流目屎撒種子者，欲出歡喜的聲收割！
PS|126|6||彼個流目屎帶種子出去者，的確欲帶伊的稻把歡歡喜喜倒來！
PS|127|1||〔上崎仔的詩，所羅門所做的。〕厝宅若呣是耶和華起造，起造伊的人就空空著磨；城池若呣是耶和華顧守，就顧守的人空空警醒。
PS|127|2||恁早早起，晏晏睏，食勞祿所得著的飯，亦是空空；耶和華所疼的人，伊欲互伊好睏。
PS|127|3||看啊，子兒是耶和華所賞賜的產業；懷孕的胎是伊所互伊的報賞。
PS|127|4||少年的時所生的子，親像勇士手中的箭。
PS|127|5||伊的箭袋充滿的人有福氣；In佇城門口及對敵講話，的確不致見誚。
PS|128|1||〔上崎仔的詩。〕見若敬畏耶和華、行佇伊的路者，彼號人有福氣！
PS|128|2||你欲食你的手著磨所得著的；你欲享福，事事亨通。
PS|128|3||你的某佇你的厝的房內，親像結多多果子的葡萄樹；你的子兒圍纍你的桌，親像橄欖栽。
PS|128|4||看啊，敬畏耶和華的人的確欲按呢得著福氣！
PS|128|5||耶和華欲對錫安賜福你！你一生欲看見耶路撒冷的福氣！
PS|128|6||你欲看見你的子的子！願平安歸佇以色列！
PS|129|1||〔上崎的詩。〕以色列著講：對我細漢的時，怹沓沓苦楚我。
PS|129|2||對我細漢的時，怹沓沓苦楚我，總是怹未曾卡贏我。
PS|129|3||按犁的人犁我的尻脊骿，犁的溝痕拖真長。
PS|129|4||耶和華是公義者；伊有斬斷歹人的索。
PS|129|5||見若怨恨錫安者願怹抵著見誚退後！
PS|129|6||願怹親像厝頂的草，未大欉就枯焦，
PS|129|7||割的割無滿把，縖的縖無歸攬。
PS|129|8||過路的人亦無講：願耶和華賜恁福氣！阮奉耶和華的名給恁祝福！
PS|130|1||〔上崎仔的詩。〕耶和華啊，我對深淵求叫你！
PS|130|2||主啊，求你聽我的聲！願你俯耳孔聽我懇求的聲！
PS|130|3||主──耶和華啊，你若究勘罪惡，是誰徛會住？
PS|130|4||總是你有赦免的恩，欲互人敬畏你。
PS|130|5||我聽候耶和華，我的心神啲聽候；佇伊的話我有向望。
PS|130|6||我的心神聽候主，比守更的人，聽候天光卡切，比守更的人，聽候天光卡切。
PS|130|7||以色列啊，你著向望耶和華！因為佇耶和華有慈愛，佇伊有豐盛的救贖。
PS|130|8||伊的確救贖以色列脫離伊一切的罪惡。
PS|131|1||〔上崎仔的詩，大衛做的。〕耶和華啊，我心無驕傲，我的目頭無高；大項的事及奇妙想bē出的，我呣敢行。
PS|131|2||我真正互我的心平穩安靜，親像斷奶的囝仔倚佇伊的老母；我的心佇我的內面親像斷奶的囝仔。
PS|131|3||以色列啊，你著向望耶和華，對此時到永遠！
PS|132|1||〔上崎仔的詩。〕耶和華啊，大衛所受一切的苦難求你記念伊！
PS|132|2||伊怎樣對耶和華咒誓，對雅各的大權能者下願，
PS|132|3||講：我的確無入我的家的布棚，也無上我的眠床；
PS|132|4||我無容允我的目睭睏去，也無容允我的目睭皮合倚；
PS|132|5||聽候我為著耶和華尋著所在，為雅各的大權能者尋著徛起的所在。
PS|132|6||看啊，阮聽見約櫃佇以法他，阮佇樹林的田抵著伊。
PS|132|7||阮欲入伊徛起的所在，阮欲拜佇伊的腳踏椅前。
PS|132|8||耶和華啊，求你起來，你及你的氣力的約櫃相及入你歇睏的所在！
PS|132|9||願你的祭司穿公義做衫！願你聖的百姓出歡喜的聲！
PS|132|10||求你因為你的奴僕大衛的緣故，莫得棄拺你的受抹油者！
PS|132|11||耶和華用誠實對大衛咒誓，的確無反覆，講：我欲互你所生的坐佇你的寶座。
PS|132|12||你的子若守我的約及我所欲教示怹的法度，怹的子孫欲永遠坐佇你的寶座。
PS|132|13||因為耶和華有揀錫安，愛用伊做本身徛起的所在，
PS|132|14||講：這是我永遠歇睏的所在；我欲踮佇遮，因為是我所意愛的。
PS|132|15||我欲互伊的米糧豐盛，我欲用食物互伊的喪鄉人夠額。
PS|132|16||我欲互伊的祭司穿救恩做衫，伊聖的百姓欲出大歡喜的聲！
PS|132|17||我欲互大衛的角佇遐發生；我為著我的受抹油者備辦光燈。
PS|132|18||我欲互伊的對敵穿見誚做衫；總是伊的冕旒欲佇伊的頭殼頂發出光。
PS|133|1||〔上崎仔的詩；大衛所做。〕看啊，兄弟和好相及徛起，是何等的好，何等的安樂！
PS|133|2||這通比並彼個貴氣的油斟佇頭殼頂，流到嘴鬚，就是亞倫的嘴鬚，閣流到伊的衫仔裾；
PS|133|3||也通比並黑門的露水落佇錫安諸個山；因為佇遐耶和華有定著賜福，就是永遠的活命。
PS|134|1||〔上崎仔的詩。〕看啊，耶和華諸個奴僕，暝間踮耶和華厝內的，恁攏著謳咾耶和華！
PS|134|2||恁著向聖所抬起恁的手，謳咾耶和華！
PS|134|3||願創造天地的耶和華，對錫安賜福氣互你！
PS|135|1||恁著謳咾耶和華！恁著謳咾耶和華的名！耶和華諸個奴僕踮佇耶和華的厝；
PS|135|2||踮佇咱的上帝的厝的院內的，恁著謳咾伊！
PS|135|3||恁著謳咾耶和華！因為耶和華是好；著唱歌謳咾伊的名，因為這是真妙。
PS|135|4||因為耶和華揀雅各歸伊家己，揀以色列做家己特別的百姓。
PS|135|5||我知耶和華做大，也知咱的主pôaⁿ過攏總的神明。
PS|135|6||耶和華佇天頂，佇地上，佇海中，佇一切的深淵，攏出在伊的意思來行。
PS|135|7||伊互雲霧對地極淐起，為著雨創造閃爁，對伊的庫房中帶風出來。
PS|135|8||伊將埃及人，及精牲頭上的，攏給怹拍死。
PS|135|9||埃及啊，伊行神蹟奇事，佇你的中間，佇法老及伊的眾人臣。
PS|135|10||伊拍贏多多邦國，閣刣死大權能的王，
PS|135|11||就是亞摩利王西宏及巴珊王噩，以及迦南逐國。
PS|135|12||將怹的地做業就是互伊的百姓以色列做業。
PS|135|13||耶和華啊，你的名留到永遠！耶和華啊，你通記念的名留到萬代！
PS|135|14||因為耶和華欲給伊的百姓伸冤，為著伊諸個奴僕回心轉意。
PS|135|15||外邦的偶像是銀的、金的，是人的手所造的；
PS|135|16||怹有嘴也bē講話，有目睭也bē看，
PS|135|17||怹有耳孔也bē聽，嘴內也無喘氣。
PS|135|18||造怹的，靠怹的，攏欲親像怹。
PS|135|19||以色列家啊，恁著謳咾耶和華！亞倫的家啊，恁著謳咾耶和華！
PS|135|20||利未的家啊，恁著謳咾耶和華！敬畏耶和華的人啊，恁著謳咾耶和華！
PS|135|21||耶和華徛起佇耶路撒冷，願伊對錫安得著謳咾。恁著謳咾耶和華！
PS|136|1||恁著感謝耶和華，因為伊是好；因為伊的慈愛永遠佇啲。
PS|136|2||恁著感謝諸個上帝的上帝，因為伊的慈愛永遠佇啲。
PS|136|3||恁著感謝萬主的主，因為伊的慈愛永遠佇啲。
PS|136|4||感謝彼個家己行大奇事的，因為伊的慈愛永遠佇啲。
PS|136|5||感謝彼個用智慧創造天的，因為伊的慈愛永遠佇啲。
PS|136|6||感謝彼個舖地佇水的頂面的，因為伊的慈愛永遠佇啲。
PS|136|7||感謝彼個創造大的光體的，因為伊的慈愛永遠佇啲。
PS|136|8||就是日頭來管日時，因為伊的慈愛永遠佇啲。
PS|136|9||月及星管暝時，因為伊的慈愛永遠佇啲。
PS|136|10||感謝彼個拍死埃及人的大子的，因為伊的慈愛永遠佇啲。
PS|136|11||導以色列人對怹中間出來的，因為伊的慈愛永遠佇啲。
PS|136|12||用大權能的手及伸出來的手骨，因為伊的慈愛永遠佇啲。
PS|136|13||感謝彼個分開紅海的，因為伊的慈愛永遠佇啲。
PS|136|14||也導以色列對彼個中間經過的，因為伊的慈愛永遠佇啲。
PS|136|15||將法老及伊的軍兵㧒佇紅海的，因為伊的慈愛永遠佇啲。
PS|136|16||感謝彼個導伊的百姓行佇曠野的，因為伊的慈愛永遠佇啲。
PS|136|17||感謝彼個拍死大君王的，因為伊的慈愛永遠佇啲。
PS|136|18||刣死有名聲的王的，因為伊的慈愛永遠佇啲。
PS|136|19||刣死亞摩利王西宏，因為伊的慈愛永遠佇啲；
PS|136|20||閣刣死巴珊王噩，因為伊的慈愛永遠佇啲。
PS|136|21||將怹的地賞賜做業，因為伊的慈愛永遠佇啲；
PS|136|22||就是賞賜伊的奴僕以色列做業，因為伊的慈愛永遠佇啲。
PS|136|23||伊數念咱佇卑微的位，因為伊的慈愛永遠佇啲。
PS|136|24||拯救咱脫離咱的對敵，因為伊的慈愛永遠佇啲。
PS|136|25||伊賞賜米糧互見有血氣的，因為伊的慈愛永遠佇啲。
PS|136|26||恁著感謝天頂的上帝，因為伊的慈愛永遠佇啲。
PS|137|1||阮曾坐佇巴比倫的河邊，一下想著錫安目屎就流。
PS|137|2||阮將阮的琴吊佇彼位的柳樹；
PS|137|3||因為佇遐，掠阮者愛阮唱歌，搶阮者愛阮快樂，講：恁著給阮唱一首錫安的歌！
PS|137|4||阮佇外邦豈可會唱耶和華的歌？
PS|137|5||耶路撒冷啊，我若bē記得你，願我的正手失落伊的本事！
PS|137|6||我若bē記得你，若無看耶路撒冷卡過頭佇我所第一歡喜的，願我的舌粘佇我的上腭(chiūⁿ-kiuⁿ)！
PS|137|7||耶路撒冷抵著患難的時，以東人講：拆毀伊！拆毀伊！直直拆到地基！耶和華啊，求你記得彼日！
PS|137|8||啲欲受滅的巴比倫城啊，報應你親像你款待阮的，彼號人有福氣！
PS|137|9||掠你的嬰仔摔佇石磐的，彼號人有福氣！
PS|138|1||〔大衛的詩。〕我欲專心感謝你，佇諸個上帝的面前欲唱歌謳咾你。
PS|138|2||我欲向你的聖殿跪拜，因為你的慈愛及誠實謳咾你的名；因為你互你的話做大，贏過你所有的名。
PS|138|3||我求叫的日，你就應我，鼓舞我，互我的心有氣力。
PS|138|4||耶和華啊，世上的君王攏欲感謝你，因為怹有聽見你的嘴所講的話。
PS|138|5||怹欲唱歌謳咾耶和華的行做，因為耶和華的榮光真大。
PS|138|6||耶和華雖然真高，猶久看顧卑微的人；總是伊對遠遠看出驕傲的人。
PS|138|7||我雖然行佇患難中，你欲互我活；我的對敵受氣，你欲伸手來抵當伊；你的正手亦欲救我。
PS|138|8||關係我的事耶和華欲成伊；耶和華啊，你的慈愛永遠佇啲！求你莫得放拺你的手所造的。
PS|139|1||〔大衛的詩，交互樂官。〕耶和華啊，你已經鑑察我，識我。
PS|139|2||我坐落去，我絔起來，你攏知；你對遠遠知我的念頭。
PS|139|3||我行路，我倒佇眠床，你攏詳細知；我一切所行的，你也深知。
PS|139|4||耶和華啊，我的嘴所講的話，你無一句呣知。
PS|139|5||你佇我的前後圍我，按手佇我的頂面。
PS|139|6||此款的知識奇妙，我bē會測度(tók)，真高，我bē會到。
PS|139|7||我欲去叨落閃避你的神？我欲走去叨落、閃避你的面？
PS|139|8||我若上天，你佇遐；我若睏佇陰間，你亦佇遐。
PS|139|9||我若展開清早的翅，飛到海的極頭來徛起，
PS|139|10||就若佇遐，你的手亦欲引導我；你的正手亦欲牽我。
PS|139|11||我若講：黑暗欲遮蓋我，閣四圍的光欲變做暗暝；
PS|139|12||就黑暗亦bē會遮蓋我，互你無看見，黑暗暝親像日時發光。黑暗及光明，在你看攏是一樣。
PS|139|13||因為我的臟腑是你所創造的；我佇老母的腹肚內，你有庇佑我。
PS|139|14||我欲感謝你，因為我受造，奇妙通驚；你的所做奇妙，這是我的心深知的。
PS|139|15||我佇暗中受造，佇地的真底受聯絡；彼時，我的形體無隱瞞佇你。
PS|139|16||我未成形的體質，你的目睭已經看見；所定著的日，猶未有一日，攏記佇你的冊。
PS|139|17||上帝啊，你的意思對佇我到即寶貝！彼個數額到即多！
PS|139|18||我若欲算伊，比海沙卡多；我睏精神的時，猶原及你相及佇啲。
PS|139|19||上帝啊，你的確欲剿滅歹人；所以，恁諸個愛互人流血者，著離開我去！
PS|139|20||因為怹講歹話抵觸你；你的對敵亦濫糝稱你的名。
PS|139|21||耶和華啊，怨恨你者，我豈無怨恨怹嗎？起來攻擊你者，我豈無厭賤怹嗎？
PS|139|22||我盡在怨恨怹，掠怹做我的對敵。
PS|139|23||上帝啊，求你鑑察我，知我的心思，試驗我，知我的意思，
PS|139|24||看我有甚麼歹所行無，導我行永活的路。
PS|140|1||〔大衛的詩，交互樂官。〕耶和華啊，求你救我脫離歹人，保護我脫離強惡的人！
PS|140|2||怹的心內圖謀奸惡，常常聚集愛交戰。
PS|140|3||怹互怹的舌利親像蛇，嘴唇下有毒蛇的毒。（細拉）
PS|140|4||耶和華啊，求你保守我脫離歹人的手，保護我脫離強惡的人！怹想欲捙互我跋倒。
PS|140|5||驕傲的人為我暗靜張活罩及索；怹佇路邊安羅網，設圈套欲害我。（細拉）
PS|140|6||我曾對耶和華講：你是我的上帝。耶和華啊，求你俯耳孔聽我懇求的聲！
PS|140|7||主──耶和華、我救恩的力啊，佇交戰的日，你遮截我的頭殼。
PS|140|8||耶和華啊，求你呣通照歹人的所愛；呣通成怹的計謀，驚了怹自高。（細拉）
PS|140|9||論到許個圍困我的人的頭，願怹嘴唇的奸惡淹密怹家己！
PS|140|10||願熱熱的火炭落佇怹的身上！願怹受㧒佇火裡，㧒佇深坑內，bē閣起來。
PS|140|11||講歹話的人佇地上的確徛bē住；災禍的確追趇強暴的人，將怹打倒。
PS|140|12||我知耶和華欲為困苦的人伸冤，欲為喪鄉人辯明冤屈。
PS|140|13||義人的確欲感謝你的名；正直人欲徛起你的面前。
PS|141|1||〔大衛的詩。〕耶和華啊，我曾求叫你，求你緊緊臨到我！我求叫你的時，願你俯耳孔聽我的聲！
PS|141|2||願我的祈禱親像香排佇你的面前！願我的抬起手，親像下昏時的祭祀！
PS|141|3||耶和華啊，求你顧守我的嘴，把守我嘴唇的門！
PS|141|4||求你無互我的心偏向邪惡，致到我及作孽的人同行歹代；亦無互我食怹的好物。
PS|141|5||義人拍我，我算做仁慈；伊責備我，我算做頭殼頂抹油；我的頭殼無欲越閃。當怹行歹的時，我猶原欲祈禱。
PS|141|6||怹的審判官受㧒落山崁；怹欲聽我的話，因為這話是甜。
PS|141|7||阮的骨頭四散佇墓邊，親像人作田、犁開彼個土。
PS|141|8||主──耶和華啊，我的目睭向你；我倚靠你，求你呣通放拺我的神魂無依倚！
PS|141|9||求你保護我脫離怹為著我張的活罩，及行歹的人的圈套！
PS|141|10||願歹人陷落佇怹的羅網，總是我得著脫離。
PS|142|1||〔大衛佇洞內的時做此個教示的詩，亦是祈禱。〕我出聲喉叫耶和華，出聲懇求耶和華。
PS|142|2||我佇伊的面前吐出我的苦情，我佇伊的面前排列我的患難。
PS|142|3||我的神佇我的內面昏去的時，你知我的路。佇我行的路，怹為著我暗靜張活罩。
PS|142|4||求你向我的正旁來看，因為無人識我；我無地通逃閃，亦無人看顧我。
PS|142|5||耶和華啊，我曾對你哀求。我講：你是我逃閃的所在；佇活人的地，你是我的基業。
PS|142|6||求你俯耳孔聽我的求叫，因為我落到極低的位；求你救我脫離窘迫我的人，因為怹比我卡強。
PS|142|7||求你導我出監，我就通謳咾你的名。義人欲圍我，因為你用恩典款待我。
PS|143|1||〔大衛的詩。〕耶和華啊，求你聽我的祈禱，俯耳孔聽我的懇求，照你的信實照你的公義來應我。
PS|143|2||求你莫得審問你的奴僕；因為佇你的面前，活啲的人無一個稱做義。
PS|143|3||對敵窘迫我，將我的生命拍倒佇地裡，互我踮佇黑暗的所在，親像死久久的人一樣。
PS|143|4||所以，我的神魂佇我的內面昏去；我的心佇我的內面凄凊。
PS|143|5||我記得古早的日，數念你一切的所行，靜靜想你的手的所做。
PS|143|6||我向你抬起手；我的心欣慕你，親像亢旱的地一樣。（細拉）
PS|143|7||耶和華啊，求你緊緊應我！我的心神費了了！呣通對我掩面，免得我親像落墓的人。
PS|143|8||求你互我早起時聽見你慈愛的聲，因為我倚靠你；求你互我知應該行的路，因為我的心仰望你。
PS|143|9||耶和華啊，求你救我脫離我的對敵！我走去匿佇你遐。
PS|143|10||你是我的上帝，求你教示我行你的旨意。你的神是好；求你導我佇平直的地。
PS|143|11||耶和華啊，求你為著你的名互我活，照你的公義，導我出患難中，
PS|143|12||照你的慈愛除去我的對敵，剿滅一切苦楚我的人，因為我是你的奴僕。
PS|144|1||〔大衛的詩。〕耶和華──我的石磐是應該謳咾者！伊教示我的手會爭戰，教示我的指頭仔會相刣。
PS|144|2||伊是我的慈愛，我的山寨，我的高台，我的救主，我的盾牌，是我所倚靠者；伊互我的百姓降服佇我的下面。
PS|144|3||耶和華啊，人是甚麼，你竟然識伊！人的子是甚麼，你竟然數念伊！
PS|144|4||人親像歕一個氣；伊的日子親像影過去。
PS|144|5||耶和華啊，求你互天垂落，親身降臨，摸山，山就出煙。
PS|144|6||求你發出閃爁，互怹四散，射出你的箭，互怹擾亂。
PS|144|7||你對頂面伸手救我，救我出大水，救我脫離外邦人的手。
PS|144|8||怹的嘴講白賊；怹的正手是奸詐的正手。
PS|144|9||上帝啊，我欲對你唱新的歌，用十條弦的瑟唱歌謳咾你。
PS|144|10||你是彼個拯救列王者；你是彼個救奴僕大衛脫離害命的刀者。
PS|144|11||求你拯救我，救我脫離外邦人的手。怹的嘴講白賊；怹的正手是奸詐的正手。
PS|144|12||阮的查甫子當少年的時親像樹仔大欉；阮的查某子親像厝角的石，照起宮的款式雕琢的。
PS|144|13||阮的粟倉滿滿，會出逐樣的米糧；阮的羊佇山野生湠成千成萬。
PS|144|14||阮的牛拖物滿載，無有人入來侵佔，亦免出去爭戰；阮的街市亦無有啼哭的聲。
PS|144|15||抵著此號景況的百姓有福氣！有耶和華做怹的上帝，此號的百姓有福氣！
PS|145|1||〔大衛謳咾的詩。〕我的上帝我的王啊，我欲尊你做高！我欲永遠謳咾你的名！
PS|145|2||我欲日日祝謝你，亦欲永遠謳咾你的名！
PS|145|3||耶和華至大，應該受大的謳咾；伊的大到bē測度(tók)得。
PS|145|4||此代欲對彼代謳咾你的所做，亦欲報揚你大權能的事。
PS|145|5||我欲靜靜想你尊貴榮光的威嚴，及你奇妙的所做。
PS|145|6||人人欲講起你通驚的事的大權能；我亦欲報揚你的至大。
PS|145|7||怹欲報揚你大恩的記念，亦欲唱歌謳咾你的公義。
PS|145|8||耶和華有恩惠，有憐憫，無快快受氣，大大有慈愛。
PS|145|9||耶和華好款待萬類；伊的憐憫致蔭伊一切所造者。
PS|145|10||耶和華啊，你一切所造的欲感謝你；你聖的百姓亦欲謳咾你，
PS|145|11||怹講起你的國的榮光，談論你的大權能，
PS|145|12||通互世間人知你大權能的所做，及你國威嚴的榮光。
PS|145|13||你的國是永遠的國！你執掌的權柄到萬代！
PS|145|14||凡若跋倒者，耶和華扶持怹；凡若受壓制者，扶怹起來。
PS|145|15||萬項有攏抬目向你；你照時互怹食物。
PS|145|16||你開你的手，互有活氣者攏照所愛飽足。
PS|145|17||耶和華佇伊一切所行的，無呣公義；佇伊一切所做的攏有慈愛。
PS|145|18||凡若求叫耶和華的，耶和華及怹親近，就是親近許個誠實求叫伊的。
PS|145|19||敬畏伊的，伊欲成怹的心所愛，亦欲聽怹的求叫，來拯救怹。
PS|145|20||耶和華保護一切疼伊的人，總是一切做歹的人伊欲滅無怹。
PS|145|21||我的嘴欲講出謳咾耶和華的話；願見有血氣的攏永遠謳咾伊的聖名。
PS|146|1||恁著謳咾耶和華！我的心啊，你著謳咾耶和華！
PS|146|2||我一生欲謳咾耶和華！我猶活的時欲唱歌謳咾我的上帝！
PS|146|3||恁莫得倚靠君王，莫得倚靠世間人；怹一點仔bē會幫助。
PS|146|4||伊一下斷氣，就歸土；伊所計劃的，佇彼日就消滅。
PS|146|5||有雅各的上帝做伊的幫助，向望伊的上帝──耶和華的，此號人有福氣！
PS|146|6||伊是創造天、地、海，及其中的萬物；伊保守誠實，到佇永遠。
PS|146|7||伊為著受冤屈的人伸冤，賞賜食物互枵餓者。耶和華解放受關監者；
PS|146|8||耶和華開睛暝人的目睭；耶和華扶起受壓制的人。耶和華疼惜義人。
PS|146|9||耶和華保護出外人，扶持孤兒寡婦，獨獨歹人的道路互伊彎曲。
PS|146|10||耶和華欲做王，到永遠！錫安啊，你的上帝欲做王，到萬代！恁著謳咾耶和華！
PS|147|1||恁著謳咾耶和華！因為唱歌謳咾咱的上帝是真好真妙；謳咾是合宜。
PS|147|2||耶和華起造耶路撒冷，聚集以色列中受遷徙的人。
PS|147|3||伊醫好傷心的人，包怹的傷。
PS|147|4||伊算星辰的數額，隨粒給伊號名。
PS|147|5||咱的主至大，極有氣力；伊的智慧無窮盡。
PS|147|6||耶和華扶持謙卑的人，將歹人降低到土腳。
PS|147|7||恁著用感謝向耶和華唱歌，彈琴唱歌謳咾咱的上帝。
PS|147|8||伊起雲遮天，為著地備辦雨，互山發草。
PS|147|9||伊賞賜食物互走獸及啲哮的烏鴉子。
PS|147|10||伊無意愛馬的力大，伊無歡喜人的腳gâu走。
PS|147|11||耶和華是歡喜敬畏伊，及向望伊慈愛的人。
PS|147|12||耶路撒冷啊，你著稱呼耶和華！錫安啊，你著謳咾你的上帝！
PS|147|13||因為伊堅固你的門楗，賜福互你中間的子兒。
PS|147|14||伊互你的境內太平，用上好的麥互你食飽。
PS|147|15||伊發出命令佇地裡；伊的話頒行真緊。
PS|147|16||伊降落雪親像綿花，亦落霜親像火灰。
PS|147|17||伊㧒落雹一塊一塊；伊發出寒凊，是誰擋會住？
PS|147|18||伊一下出令，諸個就攏溶；伊互風吹，水就流。
PS|147|19||伊將伊的話指示雅各，將伊的律例及判斷指示以色列。
PS|147|20||伊呣曾按呢款待別國；伊的判斷，怹攏呣識。恁著謳咾耶和華！
PS|148|1||恁著謳咾耶和華！對天頂謳咾耶和華，佇高的所在謳咾伊！
PS|148|2||伊的眾使者啊，恁著謳咾伊！伊的眾天軍啊，恁著謳咾伊！
PS|148|3||日及月啊，恁著謳咾伊！發光的星辰啊，恁攏著謳咾伊！
PS|148|4||天頂的天及天以上的水啊，恁攏著謳咾伊！
PS|148|5||諸個攏著謳咾耶和華的名！因為伊一下命令就攏受創造。
PS|148|6||伊將諸個建立，到永永遠遠；伊有定例，bē會廢無。
PS|148|7||對地上著謳咾耶和華，就是大魚及一切的深淵，
PS|148|8||火及冰雹，雪及雲霧，趁伊的話的狂風，
PS|148|9||大山及一切的小山，結果子的樹及一切的柏香樹，
PS|148|10||野獸及一切的精牲，蟲thōa及飛鳥，
PS|148|11||世上的君王及萬民，貴族及世上一切的審判官，
PS|148|12||少年人及在室女，老人及囝仔，
PS|148|13||諸個攏著謳咾耶和華的名！因為只有伊的名受尊做高；伊的榮光pôaⁿ過天地。
PS|148|14||伊興起伊的百姓的角，互伊聖的百姓攏謳咾伊，就是以色列人，親近主彼個百姓，恁著謳咾耶和華！
PS|149|1||恁著謳咾耶和華！著唱新的歌謳咾耶和華，佇聖的百姓的會中謳咾伊！
PS|149|2||願以色列因為造伊的主來歡喜！願錫安的百姓因為怹的王來快樂！
PS|149|3||願怹跳舞謳咾伊的名，拍鼓彈琴唱歌謳咾伊！
PS|149|4||因為耶和華歡喜伊的百姓；伊欲用救恩做謙卑的人的妝飾。
PS|149|5||願聖的百姓因為所得著的榮光來歡喜！願怹佇眠床裡出歡喜的聲！
PS|149|6||願怹的嘴謳咾上帝做高，手抬雙面利的劍，
PS|149|7||通報應外邦，刑罰列國。
PS|149|8||用鍊縛怹的君王，用鐵銬來鎖怹的人臣；
PS|149|9||欲佇怹的身上行所記載的判斷。伊聖的百姓攏有此號榮光。恁著謳咾耶和華。
PS|150|1||恁著謳咾耶和華！著佇上帝的聖所謳咾伊！著佇伊權能的穹蒼謳咾伊！
PS|150|2||著因為伊大權能的行做謳咾伊，照伊美妙的高大謳咾伊！
PS|150|3||著歕哨角謳咾伊，彈瑟彈琴謳咾伊！
PS|150|4||拍鼓跳舞謳咾伊！用絲弦的樂器及歕簫謳咾伊！
PS|150|5||用聲大的鐃鈸謳咾伊！用音高的鐃鈸謳咾伊！
PS|150|6||凡若有喘氣者攏著謳咾耶和華！恁著謳咾耶和華！
PRO|1|1||以色列王大衛的子所羅門的箴言：
PRO|1|2||欲互人會曉得智慧及教示，明白通達的話，
PRO|1|3||互人受教示會用智慧辦代誌，用公義、判斷、正直，
PRO|1|4||互戇直的人有靈竅，互少年人有智識及計劃，
PRO|1|5||互智慧的人聽見，加添學問，互聰明的人得著真的見識，
PRO|1|6||互人明白箴言及所出的猜。
PRO|1|7||敬畏耶和華是智識的根本；愚戇的人藐視智慧及教示。
PRO|1|8||我的子，著聽你的老父的教督，呣通棄拺你的老母的教示；
PRO|1|9||因為這欲做你頭殼頂的媠帽，你的頷頸的金鍊。
PRO|1|10||我的子，歹人若引誘你，你呣通趁伊。
PRO|1|11||怹若講：你及阮去，咱來匿啲刣人，無因端當等無罪的人；
PRO|1|12||咱親像陰府，給怹活活吞落去；怹親像陷落坑的人，互咱做一下吞落去；
PRO|1|13||咱欲得著逐樣的寶物，用所搶的，囤滿咱的厝；
PRO|1|14||你來入阮的黨，大家有公共的銀袋；
PRO|1|15||我的子，莫得及怹同行，約束你的腳莫得踏怹的路。
PRO|1|16||因為，怹的腳走去行歹；怹趕緊欲互人流血，
PRO|1|17||設羅網互鳥仔看見，這是空空。
PRO|1|18||諸個人匿啲，是流怹家己的血；當等，是害家己的生命。
PRO|1|19||見若貪財利者，怹的路是按呢；就是搶提家己的生命。
PRO|1|20||智慧佇街路大聲叫，佇開闊的所在出伊的聲，
PRO|1|21||佇鬧熱的街路頭大聲叫，佇城門口，佇城內講出伊的話，
PRO|1|22||講：戇直人愛戇直，侮慢人愛侮慢，愚戇人怨恨智識，欲到甚麼時啊？
PRO|1|23||我責備恁，恁著越轉；看啊，我欲用我的神降落互恁，用我的話指示恁。
PRO|1|24||因為我曾叫，恁呣聽；我曾伸手，無人致意；
PRO|1|25||恁反轉看輕我一切的勸戒，呣肯受我的責備。
PRO|1|26||所以恁抵著患難，我欲凊笑；恁抵著驚惶，我欲弄哏。
PRO|1|27||恁的驚惶，親像狂風吹來；恁的災禍，親像捲螺風掃來；患難痛苦臨到恁身上。
PRO|1|28||彼時，怹欲求我，我呣聽，切切尋我，尋bē著。
PRO|1|29||因為，怹怨恨智識，無歡喜敬畏耶和華，
PRO|1|30||呣聽我的勸戒，藐視我的責備，
PRO|1|31||所以怹欲食家己行做的果子，互怹得著所計謀到飽厭。
PRO|1|32||戇直人的悖謬，欲互伊致到死；愚戇人安逸，欲互伊致到滅無。
PRO|1|33||獨獨聽趁我的，欲安然徛起，欲享受安靜，無驚抵著災禍。
PRO|2|1||我的子，你若承受我的話，存我的命令佇心內，
PRO|2|2||互你俯耳孔聽智慧，專心求聰明，
PRO|2|3||求得著明理，大聲求聰明，
PRO|2|4||若尋伊，親像尋銀，搜尋伊，親像搜尋囥密的寶貝，
PRO|2|5||你就明白敬畏耶和華的事，尋著識上帝的理。
PRO|2|6||因為，耶和華賞賜智慧；知識及聰明攏對伊的嘴出。
PRO|2|7||伊給正直的人積聚真的智慧，給行做端正的人做盾牌，
PRO|2|8||通保守公平的路，保護聖徒的路。
PRO|2|9||你就明白公義、判斷、正直及一切的好路。
PRO|2|10||因為智慧欲入你的心；智識做你的神魂所歡喜的。
PRO|2|11||計劃欲保護你；聰明欲保守你，
PRO|2|12||欲互你閃避歹路，脫離講橫逆的人。
PRO|2|13||彼號人放拺正直的路，行黑暗的路，
PRO|2|14||怹歡喜做歹，意愛歹人的橫逆，
PRO|2|15||怹的路彎曲，怹的所行橫逆。
PRO|2|16||欲互你閃避淫婦，就是講諂媚話的妓女。
PRO|2|17||伊棄拺少年的時的匹配，bē記得伊的上帝的約。
PRO|2|18||因為伊的厝向佇死無；伊的路透陰府。
PRO|2|19||見若到伊遐者，無一個倒轉，亦bē會入活命的路。
PRO|2|20||智慧欲互你行好人的路，守義人的路。
PRO|2|21||因為正直的人欲徛起地面；完全的人亦欲留佇遐。
PRO|2|22||獨獨歹人欲對地面剪除；奸詐的人，欲對遐拔出。
PRO|3|1||我的子，呣通bē記得我的教示；你的心著執守我的誡命；
PRO|3|2||因為許個欲將久長的日子，長的歲壽及平安，加添互你。
PRO|3|3||呣通互慈愛、誠實離開你，著縛佇你的頷頸，刻佇你的心碑。
PRO|3|4||按呢，你欲佇上帝及人的面前得著恩典及好名聲。
PRO|3|5||你著專心倚靠耶和華，呣通倚靠你家己的gâu，
PRO|3|6||佇你一切所行的事攏著認伊，伊欲指點你的路。
PRO|3|7||呣通家己看做智慧；著敬畏耶和華，離開歹事。
PRO|3|8||這會互你的身體勇健，潤澤你的筋骨。
PRO|3|9||著用你的財物及你一切起頭熟的土產尊敬耶和華。
PRO|3|10||按呢，你的粟倉欲淀滿滿，你的酒窟欲有新酒滿出來。
PRO|3|11||我的子，呣通看輕耶和華的警戒，亦呣通厭賤伊的責備；
PRO|3|12||因為耶和華責備伊所疼者，親像老父責備伊所歡喜的子。
PRO|3|13||得著智慧者，得著聰明，此號人有福氣。
PRO|3|14||因為得著伊贏過得著銀，伊的得利卡贏好金，
PRO|3|15||比紅寶石卡貴氣；你所欣慕的，無一項會比得伊。
PRO|3|16||伊的正手有長歲壽，伊的倒手有好額及尊貴。
PRO|3|17||伊的路是快樂的路；伊的路徑攏是平安。
PRO|3|18||對佇持守伊的人，是做活命樹；擒住伊的，逐個有福氣。
PRO|3|19||耶和華用智慧建立地，用聰明安置天，
PRO|3|20||用伊的智識互深淵裂開，穹蒼落露水。
PRO|3|21||我的子，著執守真的智慧及計劃，呣通互怹離開你的目睭。
PRO|3|22||按呢，怹欲佇你的靈魂做活命；佇你的頷頸做媠的妝飾。
PRO|3|23||你就欲安然行你的路，你的腳亦無著觸。
PRO|3|24||你倒啲，的確無驚；你倒啲，欲真好睏。
PRO|3|25||忽然來的驚惶，你呣免驚；歹人所抵著的敗壞，你也呣免驚。
PRO|3|26||因為耶和華欲做你所倚靠者；伊欲保守你的腳無陷落羅網。
PRO|3|27||你的手若有行好的氣力，呣通推辭，就著提互彼個應該得著的人。
PRO|3|28||你若有便，呣通對你的厝邊講：請去，明仔日閣來，我欲互你。
PRO|3|29||你的厝邊佇你的附近安然徛起，你呣通設計謀害伊。
PRO|3|30||人呣曾陷害你，你呣通無因端及伊冤家。
PRO|3|31||呣通欣羨強暴的人，亦呣通揀伊所行的路。
PRO|3|32||因為，橫逆的人是耶和華所厭惡；正直的人伊及伊親密。
PRO|3|33||耶和華的咒詛到佇歹人的家，若是好人的厝伊賞賜福氣互伊。
PRO|3|34||侮慢人的，伊侮慢伊，施恩互謙卑的人。
PRO|3|35||智慧的人欲承接榮光；愚戇的人升高也成做見誚。
PRO|4|1||恁諸個子啊，著聽老父的教示，著注意來得著明理。
PRO|4|2||因為我用好的道理互恁；呣通棄拺我的法度。
PRO|4|3||我是老父的子，佇老母的面前做伊第一疼的幼秀子。
PRO|4|4||老父教示我，給我講：你的心著記住我的話，遵守我的命令，就得著活。
PRO|4|5||著得著智慧，著得著聰明，呣通bē記得，呣通離開我所講的話。
PRO|4|6||呣通棄拺智慧，伊欲保護你；著疼伊，伊欲照顧你。
PRO|4|7||智慧是根本；著得著智慧。佇你一切所得著的中間，著得著聰明。
PRO|4|8||你若尊重伊，伊欲互你升高；你若戀慕伊，伊就互你榮光。
PRO|4|9||伊欲用媠的帽戴佇你的頭殼，將榮光的冕旒互你。
PRO|4|10||我的子，著聽來接納我的話，就欲食長歲壽。
PRO|4|11||我已經指示你智慧的路，引導你行正直的路徑。
PRO|4|12||你行的時，無致到阻礙；你走，亦無致到著觸。
PRO|4|13||著執守教示，呣通放鬆；著謹慎守伊，因為伊是你的活命。
PRO|4|14||兇惡的人的路莫得入；歹人的路莫得行。
PRO|4|15||著閃避伊，呣通對遐過；著越走離開伊進前去。
PRO|4|16||因為伊若無害人，就bē睏得；若無互人跋倒，就睏bē落眠；
PRO|4|17||因為怹對兇惡得著食餅，對強暴得著飲酒。
PRO|4|18||獨獨義人的路親像透早的光，愈照愈光，到日中晝。
PRO|4|19||歹人的路親像黑暗，怹著觸呣知甚麼緣故。
PRO|4|20||我的子，著注意聽我的話，俯耳孔聽我所講的，
PRO|4|21||呣通互伊離開你的目睭，著記住佇你的心內。
PRO|4|22||因為尋著伊的人，就得著活命，閣通身軀得著勇健。
PRO|4|23||你著盡力保守你的心，因為伊是活命的根源。
PRO|4|24||你的嘴著除去邪僻，你的嘴唇著離開橫逆。
PRO|4|25||你的目睭著看直直；你的目睭著看頭前。
PRO|4|26||著修平你的腳的路，著堅固你攏總的路途。
PRO|4|27||呣通偏左偏右；著互你的腳離開歹。
PRO|5|1||我的子，著留心佇我的智慧，俯耳孔聽我的聰明的話，
PRO|5|2||為著欲互你執守計劃，嘴唇保存知識。
PRO|5|3||因為淫婦的嘴唇滴落甜蜜；伊的嘴比油卡滑，
PRO|5|4||到尾就苦親像茵蔯，利親像雙面的劍。
PRO|5|5||伊的腳落到死地；伊的腳步踏著陰府，
PRO|5|6||致到活命平坦的路伊尋bē著。伊的路無定著，伊也呣知。
PRO|5|7||我諸個子啊，今著聽趁我；呣通離開我所講的話。
PRO|5|8||你的路著離開伊遠遠，呣通行近伊的門口，
PRO|5|9||驚了你將家己的榮光互別人，將你的歲壽互殘忍的人；
PRO|5|10||驚了外人得著你的錢財滿滿，你著磨得著的，歸佇外人的家；
PRO|5|11||到尾，你的肉體衰敗，你就悲哀吐氣，
PRO|5|12||就講：嗐啊，我怎樣怨恨教示，心內藐視責備；
PRO|5|13||亦無聽趁我的先生的話，閣無俯耳孔聽許個教示我的人？
PRO|5|14||我佇會眾及大會中，險險陷落佇逐號的歹。
PRO|5|15||你著飲家己水池內的水，飲家己井內所出的水。
PRO|5|16||你的水泉豈通滿出外面？你的溪水豈通流佇街路？
PRO|5|17||獨獨歸你一人，呣通及別人相及用。
PRO|5|18||著互你的水泉得著福氣；著歡喜你少年的時所娶的某。
PRO|5|19||伊親像通疼的鹿母，通歡喜的鹿母；伊的胸前互你時時知足，伊的愛情互你常常戀慕。
PRO|5|20||我的子，你啥事戀慕淫婦？啥事抱妓女的胸前？
PRO|5|21||因為，人所行的路攏佇耶和華的目睭前；伊也修平人一切的路。
PRO|5|22||歹人欲互家己的罪過擒著；伊欲互伊罪惡的索縛啲。
PRO|5|23||伊因為欠缺教示欲致到死無；閣因為愚戇到極，欲行差路。
PRO|6|1||我的子，你若為著厝邊做中保，替外人答應，
PRO|6|2||你就互嘴內的話罩著，互嘴內的話擒著。
PRO|6|3||我的子，你既然落佇厝邊的手中，今著按呢行，來救家己：你著謙卑，去懇求你的厝邊。
PRO|6|4||呣通互你的目睭睏去；呣通互你的目睭皮放瞌。
PRO|6|5||著救家己，親像鹿脫離拍獵的人的手，親像鳥脫離掠鳥仔的人的手。
PRO|6|6||貧憚的人啊，你著去看蚼蟻，想伊的行做通得著智慧。
PRO|6|7||伊無頭目，無監督，無序大，
PRO|6|8||猶久佇夏天備辦伊的食物，佇收割的時積聚伊的米糧。
PRO|6|9||貧憚人啊，你欲睏到底時啊？你甚麼時睏醒起來啊？
PRO|6|10||閣睏霎仔久，閣眠霎仔久，束手撐霎仔久，
PRO|6|11||你的喪鄉欲親像賊來，你的欠缺親像穿戰甲者來。
PRO|6|12||無下落的歹人，行做就用乖謬的嘴，
PRO|6|13||Nih目會意，用腳比意思，用指頭仔指點，
PRO|6|14||心內乖僻，常常計謀歹事，四界唆弄冤家。
PRO|6|15||所以，伊的災禍忽然臨到；伊欲忽然敗壞，無法通醫治。
PRO|6|16||有六項是耶和華所怨恨，連伊的心所厭惡的有七項：
PRO|6|17||就是驕傲的目睭，講白賊的舌，手刣無罪的人，
PRO|6|18||心圖謀歹事，腳緊緊行陷害，
PRO|6|19||講白賊的假干證，佇兄弟中唆弄冤家的人。
PRO|6|20||我的子，著執守你的老父的命令；呣通棄拺你的老母的教示，
PRO|6|21||著常常記住佇你的心，掛佇你的頷頸。
PRO|6|22||你行路的時，就引導你；你睏的時，就保守你；你睏醒，就及你談論。
PRO|6|23||因為命令是燈，教示是光，詔法的責備是活命的路，
PRO|6|24||會保守你無親近歹的婦仁人，無聽妓女諂媚的話。
PRO|6|25||你的心內呣通戀慕伊的媠色，也呣通互伊的目睭皮引誘。
PRO|6|26||因為，妓女會互人只有剩一塊餅；淫婦會搶奪人寶貴的活命。
PRO|6|27||人豈會抱火佇胸前，伊的衫亦無𤏸去嗎？
PRO|6|28||人豈會踏佇熱的火炭，伊的腳亦無燒著嗎？
PRO|6|29||親近厝邊的某者，亦是按呢；見若摸伊的，bē免得受罪。
PRO|6|30||賊因為枵偷提物來止飢，人無看輕伊，
PRO|6|31||設使互人掠著，著賠七倍，著將家內所有的攏互人。
PRO|6|32||及人的某行淫者，就是無智識；行此個事者，欲損害家己的生命。
PRO|6|33||伊欲受傷害及凌辱；伊的見誚bē會洗除。
PRO|6|34||因為妒忌就是人的大受氣，報讎的時的確無寬容。
PRO|6|35||用銀贖罪，伊也呣揲；你雖然送多多禮物，伊也呣放你息。
PRO|7|1||我的子，你著保守我的話，心內囥我的命令。
PRO|7|2||保守我的命令就得著活；保守我的教示，親像保守目睭仁，
PRO|7|3||縛佇你的指頭仔，刻佇你的心碑。
PRO|7|4||著對智慧講：你是我的姊妹，著叫聰明做你的親人，
PRO|7|5||伊會保護你閃避淫婦，閃避講諂媚話的妓女。
PRO|7|6||我曾徛佇我的厝的窗仔，對我的窗仔子看出去：
PRO|7|7||看見愚戇人的內面，後生家的中間，明明看見有一個無知的少年人，
PRO|7|8||對街路經過，近淫婦的厝角，行彼條透到伊的厝的路，
PRO|7|9||佇黃昏，佇下昏，佇暝時的黑暗。
PRO|7|10||看啊，有一個婦仁人抵著伊，是妓女的打扮，有狡怪的心思。
PRO|7|11||此個婦仁人gâu嚷，無受約束，伊的腳無住厝，
PRO|7|12||有時佇街路裡，有時佇開闊的所在，有時佇逐個巷口啲當等，
PRO|7|13||擒彼個少年人，及伊唚嘴，無見誚的面色對伊講：
PRO|7|14||我遮有平安祭，今仔日有謝我的願。
PRO|7|15||所以，我出來迎接你，懇切尋見你的面，抵好抵著你。
PRO|7|16||我已經用繡花的毯仔及埃及的線所織的花鑆的布，舒佇我的眠床。
PRO|7|17||我閣用沒藥、沈香、肉桂，灑我的床。
PRO|7|18||來啊，咱通享受愛情到滿意，直到天光；咱通相及戀愛快樂。
PRO|7|19||因為查甫人無佇厝裡，出去行遠路；
PRO|7|20||伊手帶銀袋，到月圓才倒來。
PRO|7|21||淫婦用多多奇巧的話引誘伊，用諂媚的嘴迫伊相及去。
PRO|7|22||伊連鞭隨伊去，親像牛牽去刣，閣親像戇人帶鎖鍊去受刑罰，
PRO|7|23||到箭射入伊的肝，親像鳥仔緊緊入羅網，也呣知這是關係伊的生命。
PRO|7|24||諸個子啊，今著聽趁我，留心聽我所講的話。
PRO|7|25||你的心呣通意向伊的路，呣通迷佇伊的路。
PRO|7|26||因為，伊互多多人受傷倒落去；閣真多人互伊刣死。
PRO|7|27||伊的厝是做陰府的路，導到死無的厝宅。
PRO|8|1||智慧豈無啲叫？聰明豈無出聲？
PRO|8|2||伊佇路邊高地的頂面，佇十字路口啲徛，
PRO|8|3||佇城門邊，佇城門口，佇城出入的所在，大聲叫講：
PRO|8|4||眾人啊，我叫恁，我向世間人出聲。
PRO|8|5||講：戇直的人啊，恁著會曉得通達的理；愚戇的人啊，恁心內著明白。
PRO|8|6||恁著聽，因為我欲講極好的事；我欲開嘴論正直的事。
PRO|8|7||我的嘴欲講出真實；我的嘴唇怨恨歹代。
PRO|8|8||我所講的話攏是公義，其中無彎曲乖謬。
PRO|8|9||這會明理的人，攏會曉得，得著智識的人，攏掠做正直。
PRO|8|10||恁著承受我的教示，卡好得著白銀；得著智識，卡好得著黃金。
PRO|8|11||因為智慧比紅寶石卡好；一切所欣慕的攏bē及伊比得。
PRO|8|12||我──智慧用通達做徛起的所在，閣尋著智識及計劃。
PRO|8|13||敬畏耶和華在佇怨恨歹代；彼號驕傲、濫糝，及歹路，以及乖謬的嘴，攏是我所怨恨。
PRO|8|14||我有計劃及真的智識；我就是聰明，我有能力。
PRO|8|15||帝王對我來坐位；人君對我定著公平的法。
PRO|8|16||王親及貴族，世上一切的審判司，攏是對我來掌權。
PRO|8|17||疼我者，我也疼伊；懇切尋我者，欲尋著。
PRO|8|18||好額尊貴在佇我；久長的富有及公義也在佇我。
PRO|8|19||我的果子卡好黃金，贏過好金；我的出色贏過紋銀。
PRO|8|20||我行佇公義的路，行佇公平諸個路中，
PRO|8|21||互疼我的人承受貨財，也充滿怹的府庫。
PRO|8|22||佇耶和華造化的起頭，佇極起頭創造的代先，我是伊所有。
PRO|8|23||對永遠，對極起頭，未有世界的代先，我已經受設立。
PRO|8|24||未有深淵，未有多多水的水泉，已經生我。
PRO|8|25||大山未定著，小山未有的代先，已經生我。
PRO|8|26||耶和華猶未創造大地及田野，以及地上土粉的原質。
PRO|8|27||伊建立諸個天，設圓環佇深淵的頂面。
PRO|8|28||頂面安置穹蒼，堅固深淵的水泉，
PRO|8|29||給海定著界限，互水無pôaⁿ過伊的命令，定著大地的根基，我及伊佇啲。
PRO|8|30||彼時，我佇遐做師傅頭，日日互伊歡喜，常常佇伊面前快樂，
PRO|8|31||佇通徛起的地快樂，也及世間人相及歡喜。
PRO|8|32||恁諸個子，今著聽趁我，因為執守我的道路者，就有福氣。
PRO|8|33||著聽教示就得著智慧，呣通棄絕伊。
PRO|8|34||聽趁我、日日佇我的門口啲等、佇我的門豎邊聽候的，彼號人有福氣。
PRO|8|35||因為尋著我者，就尋著活命，也欲對耶和華得著恩惠。
PRO|8|36||得罪我者，是害家己的生命；怨恨我者，攏是家己取死。
PRO|9|1||智慧有起伊的厝，有拍伊七支柱，
PRO|9|2||有刣伊的精牲，有調和伊的酒，有辦伊的筵桌；
PRO|9|3||差伊的女婢出去，家己佇城內極高的所在啲叫，
PRO|9|4||講：見若戇直的人，著越來遮！閣給無知的人講：
PRO|9|5||恁來，食我的餅，飲我調和的酒。
PRO|9|6||恁棄拺愚戇，就得著活，也著行光明的路。
PRO|9|7||規正侮慢的人，家己招凌辱；責備歹人者，家己取見誚。
PRO|9|8||呣通責備侮慢的人，驚了伊怨恨你；著責備智慧的人，伊欲疼你。
PRO|9|9||教示智慧的人，伊就益發有智慧；指示義人，伊就加添學問。
PRO|9|10||敬畏耶和華是智慧的根本；識彼位聖者就是聰明。
PRO|9|11||因為對我，你的日子欲卡多，你的年歲也愈欲加添。
PRO|9|12||你若做智慧，就是為著本身做智慧；你若侮慢，就欲家己擔當。
PRO|9|13||愚戇的婦仁人gâu嚷；伊是戇直，呣識半項。
PRO|9|14||伊坐佇伊家己的門口，坐佇城內高地的座位，
PRO|9|15||愛叫過路的人，就是直直行怹的路的人，
PRO|9|16||講：見若戇直的人著越來遮！閣給無知的人講：
PRO|9|17||偷舀來的水是甜的，偷食的餅是有滋味的。
PRO|9|18||總是彼號人呣知佇伊遐的是陰魂；伊的人客佇陰府深的所在。
PRO|10|1||所羅門的箴言：智慧的子互老父歡喜；愚戇的子互老母憂悶。
PRO|10|2||不義的錢攏無利益；只有公義會救人脫離死無。
PRO|10|3||耶和華無互義人抵著枵餓；歹人所欣慕的，伊無互伊成。
PRO|10|4||手貧憚的，欲抵著喪鄉；手骨力的，欲得著好額。
PRO|10|5||夏天積聚的，是智慧的子；收割的時愛睏者，是卸敗的子。
PRO|10|6||福氣臨到義人的頭殼；強暴遮掩歹人的嘴。
PRO|10|7||義人的紀念受謳咾；歹人的名的確臭。
PRO|10|8||心內智慧的，欲聽受命令；嘴講戇話的，欲失敗。
PRO|10|9||行正直路的，行踏安穩；趁彎曲路的，欲露現。
PRO|10|10||Nih目會意的，互人憂悶；嘴講戇話的，欲失敗。
PRO|10|11||義人的嘴是活命的水泉；強暴遮掩歹人的嘴。
PRO|10|12||怨恨會惹起相爭；仁愛會遮蓋攏總的過失。
PRO|10|13||佇明理的人嘴內尋著智慧；無知的人的尻脊有枴仔便便。
PRO|10|14||智慧的人積聚見識；戇人的嘴欲快快失敗。
PRO|10|15||好額人的財物是伊堅固的城；喪鄉人的欠缺是伊失敗的因端。
PRO|10|16||義人的著磨致到活；歹人所趁的致到有罪。
PRO|10|17||聽受勸戒者，是行佇活命的路；棄拺責備者，就是行迷路。
PRO|10|18||囥密伊的怨恨者，嘴講白賊；誹謗人者，是戇人。
PRO|10|19||厚話的人bē免有過失；約束嘴舌的是有智慧。
PRO|10|20||義人的舌親像紋銀；歹人的心無甚麼價值。
PRO|10|21||義人的嘴培養多多人；戇人因為無知來死。
PRO|10|22||耶和華的賜福互人好額，也無參憂悶佇內面。
PRO|10|23||愚戇的人掠行歹做滾笑；總是明理的人掠智慧做歡喜。
PRO|10|24||歹人所行的，欲臨到伊；義人所愛的，欲得著允准。
PRO|10|25||狂風一下過，歹人歸佇無；義人是永遠的地基。
PRO|10|26||人差貧憚的人，是親像嘴齒抵著醋，目睭抵著火薰。
PRO|10|27||敬畏耶和華就加添日子；總是歹人的年歲欲減少。
PRO|10|28||義人的向望是歡喜；歹人的欣慕是空空。
PRO|10|29||耶和華的路對佇正直的人做衛所，對佇行歹的人做毀滅。
PRO|10|30||義人永遠無移徙；歹人bē得著徛起佇地上。
PRO|10|31||義人的嘴生出智慧；乖謬的舌欲受割斷。
PRO|10|32||義人的嘴唇知通互人歡喜；歹人的嘴講乖謬的話。
PRO|11|1||詭詐的天秤是耶和華所厭惡；公平的鉈子是伊所歡喜。
PRO|11|2||驕傲來，見誚亦來；總是智慧是及謙卑的人相及佇啲。
PRO|11|3||正直的人，伊的真實欲引導伊；奸詐的人，伊的乖僻欲敗壞伊。
PRO|11|4||大受氣的日錢財無利益；只有公義會救人脫離死無。
PRO|11|5||完全的人的義欲舖平伊的路；獨獨歹人欲因為伊的歹跋倒。
PRO|11|6||正直的人的義欲拯救伊；奸詐的人欲互怹的歹掠著。
PRO|11|7||歹人一下死，伊的向望欲無去；罪人所欣慕的也無去。
PRO|11|8||義人得著脫離患難，有歹人做伊的替身。
PRO|11|9||無敬虔的人用嘴害厝邊；獨獨義人對知識得著救。
PRO|11|10||義人亨通，通城歡喜；歹人滅無，人攏出歡喜的聲。
PRO|11|11||城因為正直的人的祝福就興起，總是因為歹人的嘴就捙倒。
PRO|11|12||藐視厝邊者，是無知的人；總是明理的人靜靜無做聲。
PRO|11|13||四界行，講人的長短，漏泄祕密的事；心誠實的人，囥密代誌。
PRO|11|14||無智慧的指導，百姓就失敗；謀士多，就得著安穩。
PRO|11|15||給生份人做保認，欲大受剋虧；呣愛給人答應的，就得著安穩。
PRO|11|16||好德行的婦仁人得著名聲；強猛的查甫人得著錢財。
PRO|11|17||仁慈的人利益家己的生命；殘忍的人害家己的身軀。
PRO|11|18||歹人經營，得著虛假的工錢；撒義的種子的，得著實在的效果。
PRO|11|19||長長行義的，欲得著活；追趇歹代的，欲致到死。
PRO|11|20||心內乖僻者，是耶和華所厭惡；行代誌完全的，是伊所歡喜。
PRO|11|21||歹人手牽手，的確bē免受刑罰；義人的後裔欲得著拯救。
PRO|11|22||婦仁人媠也無明理，親像金環掛佇豬的鼻。
PRO|11|23||義人所意愛的攏是好；歹人所向望的結局是受氣。
PRO|11|24||有人愈提出，就愈加添；有人堅吝，就反轉喪鄉。
PRO|11|25||愛捨施的，欲得著豐盛；潤澤人的，欲得著潤澤。
PRO|11|26||囤五殼呣糶的，百姓欲咒詛伊；甘願糶出的，欲得著祝福。
PRO|11|27||出力做好的，欲得著恩惠；專務害人的，害欲到伊的身軀。
PRO|11|28||倚靠家己的錢財的，欲跋倒；義人欲興旺，親像青翠的樹葉。
PRO|11|29||攪擾家己的家的，所接受的是風；愚戇的人欲做心內智慧的人的奴僕。
PRO|11|30||義人所結的果子是活命的樹；智慧的人，得著人的靈魂。
PRO|11|31||看啊，義人佇世間受報應，何況歹人及有罪的人啊？
PRO|12|1||歡喜受教督的，就是歡喜知識；怨恨責備者，就是精牲。
PRO|12|2||好人欲得著耶和華的恩惠；設詭計的人，伊欲定伊的罪。
PRO|12|3||人bē會對歹來建立；義人的根本永bē搖動。
PRO|12|4||才德的婦仁人是丈夫的冕旒；卸敗的婦仁人互丈夫親像骨朽爛。
PRO|12|5||義人的念頭是公平；歹人的計謀是詭詐。
PRO|12|6||歹人的話是當等欲害人；正直的人的嘴欲救伊。
PRO|12|7||歹人倒壞，歸佇無；義人的家欲徛在。
PRO|12|8||人欲照伊的智慧得著謳咾；心內乖謬的欲受藐視。
PRO|12|9||受人看輕者，猶久有奴僕的，卡贏家己尊大，也欠缺米糧的。
PRO|12|10||義人關心伊的精牲的活命；歹人的憐憫也是殘忍。
PRO|12|11||種作伊的田園的，欲有米糧夠額；交陪無下落的人是無知。
PRO|12|12||歹人欣慕不義的人的羅網；義人的根頭生出果子。
PRO|12|13||嘴唇的過失是歹的羅網；獨獨義人欲脫離患難。
PRO|12|14||人因為嘴所結者果子，欲得著福氣滿滿；人照伊的手所做的，欲得著報應。
PRO|12|15||戇人看家己的路做正直；獨獨智慧的人聽人苦勸。
PRO|12|16||戇人的呣願連鞭顯出；通達的人囥密見誚，
PRO|12|17||講實話的，顯明公義；濫糝干證的，顯出詭譎。
PRO|12|18||講話躁性的，親像刀的鑿人；智慧的人的舌會醫好人。
PRO|12|19||誠實的嘴，永遠堅固；白賊的舌，不過霎仔久。
PRO|12|20||圖謀歹代的，心存詭詐；勸人和好的，欲得著歡喜。
PRO|12|21||義人無抵著災害；歹人抵著災禍滿滿。
PRO|12|22||白賊的嘴唇是耶和華所厭惡；行代誌誠實的，是伊所歡喜。
PRO|12|23||通達的人隱囥知識；戇人的心顯出愚戇。
PRO|12|24||殷勤的人伊的手欲掌權；貧憚的人欲做人的苦工。
PRO|12|25||人的心掛慮，互伊餒志；一句好話，互伊歡喜。
PRO|12|26||義人引導伊的厝邊；歹人的路互人失迷。
PRO|12|27||貧憚的人無煏拍獵所得著者；殷勤的人得著人寶貴的財物。
PRO|12|28||佇公義的路有活命；伊的路徑並無死無。
PRO|13|1||智慧的子聽老父的教督；侮慢的人呣聽責備。
PRO|13|2||人因為嘴所結的果子，欲享受福氣；奸詐的人欲抵著強暴。
PRO|13|3||約束嘴舌的，保全伊的活命；隨便開嘴的，致到敗無。
PRO|13|4||貧憚人的心欣慕，也無所得著；殷勤的人欲得著心滿意足。
PRO|13|5||義人厭賤白賊話；歹人有臭名閣見誚。
PRO|13|6||公義保護行正直的；邪惡敗壞犯罪的人。
PRO|13|7||有人家己妝做好額，也無半項；有人家己妝做喪鄉，實在有多多財物。
PRO|13|8||人的錢財通贖回伊的活命；若是喪鄉人無聽人的哄喝。
PRO|13|9||義人的光欲明亮；歹人的燈欲熄。
PRO|13|10||驕傲干單起相爭；相及參詳者，就有智慧。
PRO|13|11||呣是對著磨來得著的錢會消無；流汗來積聚者，欲愈加添。
PRO|13|12||所向望的延延久，就致到心痛疼；所意愛的一下到，就是活命的樹。
PRO|13|13||藐視道理的，家己取滅無；敬畏誡命的，欲得著報賞。
PRO|13|14||智慧的人的法度是活命的水泉，會互人離開死無的羅網。
PRO|13|15||善良的聰明互人得著恩典；奸詐的人的路是嵁硈。
PRO|13|16||通達的人攏用智慧行代誌；獨獨戇人報揚戇事。
PRO|13|17||歹的使者陷落佇災禍；忠信的欽差會互人康健。
PRO|13|18||棄絕教督者，欲抵著喪鄉及凌辱；願受責備者，欲得著榮光。
PRO|13|19||所愛的得著成，心就歡喜；離開歹代，是戇人所厭惡。
PRO|13|20||及智慧的人相及行，會成做智慧；及愚戇的人做伴，會受損傷。
PRO|13|21||災禍欲追趇歹人；若是義的人欲得著報賞。
PRO|13|22||好人留產業互子孫；歹人所積聚的錢財歸佇義人。
PRO|13|23||喪鄉人種作得著多多米糧，也有因為不義，來抵著滅無的。
PRO|13|24||呣甘用箠的，是怨恨伊的子；若是疼伊者，就照時責督伊。
PRO|13|25||義人得著食互伊的心滿足；歹人的腹肚的確枵。
PRO|14|1||智慧的婦仁人逐個建立伊的家；戇的婦仁人親手毀伊。
PRO|14|2||照正直來行的人敬畏耶和華；獨獨行代誌橫逆的，是藐視伊。
PRO|14|3||戇人的嘴內有驕傲的枴；獨獨智慧的人的嘴唇欲保惜本身。
PRO|14|4||家若無牛，牛寮(tiâu)就空空；土產多多是對佇牛的力。
PRO|14|5||真實的干證無講白賊；假的干證講白賊話。
PRO|14|6||侮慢的人尋智慧，也尋無著；聰明的人快快得著知識。
PRO|14|7||行到戇人的面前，就會看見伊的嘴唇無智識。
PRO|14|8||通達的人的智慧在佇明白伊的路；戇人的戇就是詭詐。
PRO|14|9||戇人掠犯罪做滾笑；正直的人的中間有和平。
PRO|14|10||心會知家己的艱苦；外人無份伊的歡喜。
PRO|14|11||歹人的厝欲倒壞；正直的人的布棚欲興旺。
PRO|14|12||有一條路，人看做正直，到尾成做死無的路。
PRO|14|13||人啲笑的時，心也有憂悶；快樂的結局變做悲傷。
PRO|14|14||心悖逆的人，欲對伊的所行來滿足；好人也欲對伊本身來滿足；
PRO|14|15||戇直的人無一句話呣信；通達的人逐步謹慎。
PRO|14|16||智慧的人驚惶，閣離開歹代；戇的人放肆，家己倚靠。
PRO|14|17||快受氣的，行代誌愚戇；計謀歹的，欲抵著怨恨。
PRO|14|18||戇直的人承接愚戇做業；通達的人得著知識做冕旒。
PRO|14|19||歹人仆佇好人的面前；罪人仆佇義人的門口。
PRO|14|20||喪鄉人連厝邊也怨恨伊；好額人朋友真多。
PRO|14|21||看輕厝邊的，此號人有罪；憐憫喪鄉的，彼號人有福氣。
PRO|14|22||計謀歹的，豈無入迷路嗎？計謀好的，欲得著憐憫及誠實。
PRO|14|23||百般的著磨攏有利益；嘴唇講多多話就致到喪鄉。
PRO|14|24||智慧的人的錢財做怹的冕旒；戇人的戇到尾是戇。
PRO|14|25||真實的干證，救人的性命；講白賊的是詭詐。
PRO|14|26||敬畏耶和華，有堅固的倚靠；伊的子兒有逃閃的所在。
PRO|14|27||敬畏耶和華就是活命的水泉，會互人離開死無的羅網。
PRO|14|28||國王的榮光在佇百姓的多；人君衰敗在佇百姓的少。
PRO|14|29||無快快受氣的，大大有聰明；躁性的，大顯出愚戇。
PRO|14|30||心內安靜是肉體的活命；怨妒是骨內的朽爛。
PRO|14|31||刻薄喪鄉的，是褻瀆創造伊的主；憐憫欠缺的，是尊敬主。
PRO|14|32||歹人佇伊所行的歹欲抵著捙倒；義人到死有向望。
PRO|14|33||智慧安然踮佇聰明的人的心；戇人的腹內欲露現。
PRO|14|34||公義互邦國升高；見有罪惡的百姓受凌辱。
PRO|14|35||用智慧行代誌的差用得著王的恩惠；獨獨卸敗的會抵著伊受氣。
PRO|15|1||溫和的應答，會互受氣息；講話躁暴，會激起受氣。
PRO|15|2||智慧的人的舌gâu講知識；戇人的嘴吐出愚戇。
PRO|15|3||耶和華的目睭逐所在佇啲；好歹攏啲鑑察。
PRO|15|4||純良的舌是活命的樹；若有乖謬者就會損傷心神。
PRO|15|5||戇人看輕老父的教督；願受責備的，得著見識。
PRO|15|6||義人的厝內有多多財寶；歹人所趁的是做伊的陷害。
PRO|15|7||智慧的人的嘴唇報揚知識；戇人的心攏無按呢。
PRO|15|8||歹人獻祭，是耶和華所厭惡；正直的人祈禱，是伊所歡喜。
PRO|15|9||歹人的路，是耶和華所厭惡；獨獨追趇公義的，就得伊疼。
PRO|15|10||放拺正路的，欲受重重的責罰；怨恨責備的，欲致到死無。
PRO|15|11||陰府及滅無攏佇耶和華的目睭前，何況世間人的心啊？
PRO|15|12||侮慢的人呣愛受責備；也無欲就近智慧的人。
PRO|15|13||快樂的心，會互面笑笑；心若憂悶，會損傷心神。
PRO|15|14||聰明的人的心尋知識；戇人的嘴一味好愚戇。
PRO|15|15||困苦的人的日子攏有災禍；心快樂的人，筵席無斷。
PRO|15|16||好額也有掛慮，呣值著喪鄉來敬畏耶和華。
PRO|15|17||食菜蔬，大家相疼，贏過食肥的牛仔，大家相怨恨。
PRO|15|18||歹性地的人惹起冤家；無快快受氣的人會互相爭息。
PRO|15|19||貧憚的人的路是親像莿帕的籬笆；正直的人的路成做大路。
PRO|15|20||智慧的子互老父歡喜；戇人看輕伊的老母。
PRO|15|21||無知的人掠愚戇做歡喜；明理的人照正直來行。
PRO|15|22||無相及參詳，所計謀會失敗；謀士多多，所計謀會成。
PRO|15|23||人的嘴應答合宜，就會歡喜；合時的話好到怎樣！
PRO|15|24||智慧的人有活命的路來上去，得著離開佇下底的陰府。
PRO|15|25||耶和華欲拆毀驕傲的人的厝，欲安定寡婦的地界。
PRO|15|26||歹的計謀是耶和華所厭惡；若是好的話是清潔。
PRO|15|27||貪財的，陷害家己的家；怨恨賄賂的，得著活。
PRO|15|28||義人的心，想了才應；歹人的嘴吐出歹代。
PRO|15|29||耶和華離開歹人遠遠，總是伊聽義人的祈禱。
PRO|15|30||目睭的光明，互心歡喜；好消息，會潤澤骨。
PRO|15|31||聽趁活命的責備的，欲徛起佇智慧的人的中間。
PRO|15|32||呣聽警戒的，是看輕家己；總是聽趁責備的，就得著見識。
PRO|15|33||敬畏耶和華是智慧的教示；謙卑就是榮光的代先。
PRO|16|1||心的計謀在佇人；舌的應答是對耶和華。
PRO|16|2||人一切的所行家己看做清氣；獨獨耶和華測度(tók)人的心。
PRO|16|3||你所做的，攏著交託耶和華，你所計謀的，就會穩當。
PRO|16|4||耶和華所造的，攏合伊的路用；連歹人也合佇災禍的日。
PRO|16|5||見若心驕傲的，是耶和華所厭惡；雖然手牽手，也bē免受刑罰。
PRO|16|6||對憐憫及誠實，罪過得著贖回；對敬畏耶和華，就離開歹代。
PRO|16|7||人的所行，若互耶和華歡喜，連伊的對敵耶和華也互怹及伊和。
PRO|16|8||多多錢，也不義，呣值著少少錢，閣有公義。
PRO|16|9||人的心計劃伊的路；獨獨耶和華定著伊的腳步。
PRO|16|10||王的嘴內有神的話，審判的時，伊的嘴就無差錯。
PRO|16|11||公道的天秤及秤攏屬耶和華，袋仔內一切的鉈子攏是伊所定著。
PRO|16|12||做歹，是王所厭惡，因為座位是對公義來堅固。
PRO|16|13||公義的嘴唇是王所歡喜；講話正直的，是王所疼。
PRO|16|14||王的大受氣親像互人死的使者；獨獨智慧的人會互伊息。
PRO|16|15||王的面色的光互人有活命；王的恩典親像春雨的雲。
PRO|16|16||得著智慧比得著金加偌好；揀著聰明比得著銀猶卡好。
PRO|16|17||正直的人的大路是離開歹；謹慎守伊的路的，是保全伊的生命。
PRO|16|18||驕傲是失敗的代先；自高的心就是跋倒的代先。
PRO|16|19||心謙卑及喪鄉人相及住，贏過及驕傲的人相及分所搶的物。
PRO|16|20||致意佇道理的，欲得著利益；倚靠耶和華的，有福氣。
PRO|16|21||心智慧的，稱做通達；好口才，會加添人的學問。
PRO|16|22||人有明理就有活命的水泉；戇人的責罰就是伊的戇。
PRO|16|23||智慧的人的心教示伊的嘴；閣給伊的嘴唇加添學問。
PRO|16|24||宛轉的話親像蜜房，心知甜，互骨爽快。
PRO|16|25||有一條路，人看做正直，到尾成做死無的路。
PRO|16|26||腹肚枵是勉勵做工的人做工，因為伊的口腹迫伊。
PRO|16|27||無路用的人圖謀損害，伊的嘴唇親像有火啲燒。
PRO|16|28||乖僻的人四界起相爭；學話的人，互親密的朋友冷淡。
PRO|16|29||強暴的人引誘厝邊，導伊行呣好的路。
PRO|16|30||目睭放瞌啲圖謀乖僻；嘴唇合倚來成彼個歹事，
PRO|16|31||白頭毛是媠的冕旒，佇義的路會尋著。
PRO|16|32||無快快受氣，贏過勇士；管轄家己的心的，贏過取著城的。
PRO|16|33||拈鬮在佇人，定著代誌攏對耶和華。
PRO|17|1||筵席滿厝，也有相爭，呣值著一塊仔餅干，閣有安靜。
PRO|17|2||奴僕gâu辦代誌，欲管轄卸敗的子，閣佇兄弟的中間相及分家伙。
PRO|17|3||篋仔是欲鍛煉銀，爐是欲鍛煉金；獨獨耶和華鍛煉人的心。
PRO|17|4||行歹的，留心聽奸詐的話；講白賊的，注意聽邪惡的言語。
PRO|17|5||恥笑喪鄉人的，是凌辱創造伊的主；歡喜人抵著災禍的，bē免得受刑罰。
PRO|17|6||子孫是老人的冕旒；老父是子兒的榮光。
PRO|17|7||戇人講大話是無合，何況有道德的人講白賊啊？
PRO|17|8||賄賂的物佇受著的人看做寶石，無論向叨落一方面攏亨通。
PRO|17|9||遮掩人的過失的，是憶著仁愛；代誌沓沓唸的，互親密的朋友冷淡。
PRO|17|10||明理的人一下受責備就入伊的心，贏過拍戇人一百下。
PRO|17|11||歹人專務反叛，所以欲差殘忍的使者去攻擊伊。
PRO|17|12||寧可抵著失落子的熊母，呣通抵著戇人的愚躇惡。
PRO|17|13||用歹報好的，災禍無離開伊的家。
PRO|17|14||相爭的起頭親像水破隙，所以，佇到鬧的代先著互冤家息。
PRO|17|15||擬定歹人做義，定義人做有罪的，此二項攏是耶和華所厭惡。
PRO|17|16||戇人既然無明理，啥事有錢提佇手裡買智慧？
PRO|17|17||朋友時常相親愛，兄弟的出世為著救患難。
PRO|17|18||佇厝邊的面前答應做保認，彼號人就是戇人。
PRO|17|19||愛相爭的人，是愛犯罪；門戶創高的人，是家己取敗壞。
PRO|17|20||心乖僻的，無通尋著福氣；舌反來反去的，陷落佇患難。
PRO|17|21||生戇子，是家己的憂悶；戇人的父攏無通歡喜。
PRO|17|22||歡喜的心是好藥；憂傷的心神互骨枯焦。
PRO|17|23||歹人暗靜受賄賂，欲互案件反輪轉。
PRO|17|24||智慧是佇明理的人的面前；戇人的目睭看佇地的極頭。
PRO|17|25||愚戇的子互老父煩惱，互老母憂苦。
PRO|17|26||刑罰義的人是呣好；拍秉公的官府也是按呢。
PRO|17|27||言語少的，有智識；性情獬在的，有聰明。
PRO|17|28||戇的人若靜靜也算做智慧；嘴密的也算做聰明。
PRO|18|1||家己分別的，是求伊所意愛，閣痛恨一切真的智慧。
PRO|18|2||戇人無歡喜明理，獨獨愛顯明伊的心意。
PRO|18|3||歹人來，藐視也隨伊來；見誚到，凌辱及伊到。
PRO|18|4||人嘴內的話親像深的水；智慧的水泉親像啲流的溪水。
PRO|18|5||體貼歹人的情面，判斷來冤枉義人，攏是呣好。
PRO|18|6||戇人開嘴就起冤家，伊的嘴是叫人拍。
PRO|18|7||戇人的嘴是伊的敗無；伊的嘴唇是伊的靈魂的羅網。
PRO|18|8||學話的人的言語親像好食的物，深入人的腹內。
PRO|18|9||做工算行的，及殘害的做兄弟。
PRO|18|10||耶和華的名是堅固的台；義的人走入去就得著安穩。
PRO|18|11||好額人的財物是伊堅固的城，照伊拍算，是親像高的牆。
PRO|18|12||敗壞的代先，人的心是驕傲；尊貴的頭前是謙卑。
PRO|18|13||未聽的代先就應，就是伊的戇及凌辱。
PRO|18|14||人的心神會忍受伊的病疼；心神受傷，是誰會當得起啊？
PRO|18|15||聰明的人的心得著知識；智慧人的耳孔求知識。
PRO|18|16||禮物是替人開路，導伊到大人的面前。
PRO|18|17||代先辯論的，親像有義理；獨獨厝邊來，就查察伊。
PRO|18|18||抽籤會互冤家息，也會排解佇有勢力的人的中間。
PRO|18|19||受剋虧的兄弟，欲得著伊復和，比取堅固的城卡[人奧]；此號的相爭親像營寨的門楗。
PRO|18|20||人講話的效果，會互伊的腹肚充滿；伊的嘴唇所出的，欲互伊飽足。
PRO|18|21||生死的權在佇嘴舌，疼伊者，欲食伊的果子。
PRO|18|22||得著某的，就是得著福氣，也是得著耶和華的恩惠。
PRO|18|23||喪鄉人懇切來求；好額人歹聲嗽來應。
PRO|18|24||多多朋友的，家己取敗無；有一個知己的比兄弟卡親。
PRO|19|1||喪鄉來行正直的，贏過講乖謬閣愚戇的。
PRO|19|2||心無知識是呣好；腳緊走的，bē免得犯罪。
PRO|19|3||人因為愚戇來敗壞伊的路；伊的心就棄嫌上帝。
PRO|19|4||好額就加添多多朋友；喪鄉就朋友及伊離別。
PRO|19|5||濫糝干證的人，bē免得受刑罰；講白賊，bē會逃脫刑罰。
PRO|19|6||大量的人，多多人對伊求恩；送物的，人人做伊的朋友。
PRO|19|7||喪鄉人，伊的兄弟攏怨恨伊，何況伊的朋友，閣卡離開伊！趇欲及怹講話，怹已經無佇啲。
PRO|19|8||得著智慧的，疼惜伊的靈魂；保守明理的，欲得著福氣。
PRO|19|9||濫糝干證的，bē免得受刑罰；講白賊的，欲抵著滅無。
PRO|19|10||戇人享受宴樂是無合宜；何況奴僕管轄貴族啊？
PRO|19|11||人有見識就無快快受氣；赦免人的過失就是伊的榮光。
PRO|19|12||王的大受氣親像獅噤噤哮；伊的恩典親像草頂的露水。
PRO|19|13||戇的子是老父的災禍；某的吵鬧親像雨水嘈嘈滴。
PRO|19|14||厝宅財產是祖公所留的；獨獨gâu的某是耶和華所賜的。
PRO|19|15||懶惰互人睏重眠；貧憚的人欲抵著枵餓。
PRO|19|16||守誡命的，是守靈魂；無細膩伊的所行的，欲致到死無。
PRO|19|17||憐憫喪鄉人的，就是借互耶和華；伊欲照伊所行的好事來還伊。
PRO|19|18||趁猶有向望，著教督你的子；你呣通有意思欲互伊死。
PRO|19|19||大受氣的人的確著受刑罰；你若救伊，著閣加一擺。
PRO|19|20||你著聽苦勸，受教示，互你到尾有智慧。
PRO|19|21||人心內有多多計謀；獨獨耶和華的旨意才會穩當。
PRO|19|22||人所意愛，是伊仁慈的量；喪鄉人比講白賊卡好。
PRO|19|23||敬畏耶和華，就會得著活命；伊欲安居飽足，無抵著災禍。
PRO|19|24||貧憚的人伸手佇盤裡，也呣肯提到嘴。
PRO|19|25||拍侮慢的人，戇直的欲醒悟；責備明理的人，伊就卡知識。
PRO|19|26||歹款待老父、革逐老母的，是卸敗致到凌辱的子。
PRO|19|27||我的子啊，人若教示你棄拺智識的話，你決斷呣通聽。
PRO|19|28||做無影跡的干證戲弄公平；歹人吞落罪惡。
PRO|19|29||刑罰是為著侮慢的人設；鞭拍也是為著戇人的尻脊。
PRO|20|1||酒是致到侮慢的，厚酒致到喧嘩；見若因為伊來錯誤的，是無智慧。
PRO|20|2||王的威風親像獅噤噤哮；惹伊受氣的，是害家己的生命。
PRO|20|3||離開相爭彼號人有榮光；獨獨戇人愛冤家。
PRO|20|4||貧憚的人佇冬天的時無欲種作，到收割的時，伊求乞也bē得著。
PRO|20|5||人心內的計謀，是親像深的水，獨獨明理的人才會給伊揪出來。
PRO|20|6||講起家己的仁慈的真多，若是忠信的人真[人奧]得著。
PRO|20|7||照正直來行的義人，伊的後裔有福氣！
PRO|20|8||王坐佇審判的位，用伊的目睭趕散攏總的歹。
PRO|20|9||是誰會講，我已經清氣我的心，我的罪已經洗除？
PRO|20|10||鉈子無同，升、斗無同，攏是耶和華所厭惡。
PRO|20|11||連囝仔佇所做的，也顯明伊的本性，伊所行的或是聖潔，抑正直。
PRO|20|12||會聽的耳孔，會看的目睭，二項攏是耶和華所做的。
PRO|20|13||莫得貪眠，免致到喪鄉；展開你的目睭，才有夠額的米糧。
PRO|20|14||買物的講：呣好，呣好；到買去了，家己誇口。
PRO|20|15||有金也有寶石多多，總是有知識的嘴唇就成做貴氣的珍寶。
PRO|20|16||為著生份人擔保，著提彼人的衫；替外人做保認，彼個人著擔當責成。
PRO|20|17||用瞞騙來得著食物，人掠做滋味；總是後來，伊的嘴滿滿是沙。
PRO|20|18||對參詳逐項的計劃得著成；你欲交戰著用好的計策。
PRO|20|19||四界行講人的長短，漏泄祕密的事；厚話的，呣通及伊結交。
PRO|20|20||咒詛老父抑老母的，伊的燈欲熄，佇極黑暗的中間。
PRO|20|21||起頭緊緊得著的產業，路尾呣是做伊的福氣。
PRO|20|22||你莫得講，我欲報應歹；著聽候耶和華，伊欲救你。
PRO|20|23||鉈子無相同是耶和華所厭惡；假的天秤也是呣好。
PRO|20|24||人的腳步是對耶和華定著；人豈會知伊的路嗎？
PRO|20|25||人隨便講，這是聖物，下願了才查問，這是做伊的羅網。
PRO|20|26||智慧的王撥散歹人，互車輪碖伊。
PRO|20|27||人的心神是耶和華的燈，鑑察人的心腹。
PRO|20|28||仁慈及真實保全國王，伊的座位也因為仁慈來堅固。
PRO|20|29||勇健是少年人的榮光；白頭毛就是老人的體面。
PRO|20|30||用鞭拍傷除去人的罪惡；拍會入人的心腹。
PRO|21|1||王的心佇耶和華的手中，親像水溝照伊的所愛破互伊流。
PRO|21|2||人的所行，家己看做正直；獨獨耶和華測度(tók)人的心。
PRO|21|3||行義秉公，是比獻祭閣卡得著耶和華接納。
PRO|21|4||目高心驕，以及歹人的燈攏是罪。
PRO|21|5||殷勤計劃的，得著昌盛；獨獨躁性者，會致到欠缺。
PRO|21|6||用詭詐的舌來得著錢的，是親像吹來吹去的浮雲，家己取死。
PRO|21|7||歹人的強暴欲掃除家己，因為怹呣肯行公平。
PRO|21|8||沈溺佇罪惡的，伊的路是真彎越；總是清潔的人，伊的所行是正直。
PRO|21|9||寧可踮佇厝頂的角頭，莫得及吵鬧的婦仁人相及住佇寬闊的厝。
PRO|21|10||歹人的心愛人歹；伊的目睭並無可憐伊的厝邊。
PRO|21|11||侮慢的人受刑罰，戇直的人就得著智慧；智慧的人受教示，就得著知識。
PRO|21|12||義人忖度(chhún-tók)歹人的家，知歹人會捙倒，到滅無。
PRO|21|13||塞密耳孔呣聽喪鄉人哀求的，伊將來求叫也無得著聽。
PRO|21|14||暗靜送物遏止受氣；胸前的禮物會息大受氣。
PRO|21|15||秉公行義對好人做歡喜，對佇歹人做敗壞。
PRO|21|16||離開明理的路的，彼個人踮佇陰魂的會中。
PRO|21|17||愛奢侈的，欲致到喪鄉；好酒及油的，bē會好額。
PRO|21|18||歹人做義人贖回的價錢；奸詐的人做正直人的替身。
PRO|21|19||寧可踮佇曠野，呣通及吵鬧厚㧎的婦仁人相及住。
PRO|21|20||智慧的人厝內有貴氣的寶物及油；戇人就損了了。
PRO|21|21||追尋公義及仁慈的，就尋著活命、及公義，及榮顯。
PRO|21|22||智慧的人絔上勇士的城，敗壞伊所倚靠的勢力。
PRO|21|23||保守伊的嘴及舌的，就保守伊的神魂免受災害。
PRO|21|24||驕傲自高的人名叫侮慢；伊用驕傲猖狂做代誌。
PRO|21|25||貧憚的人欲對貪慾來死；因為伊的手呣肯做工。
PRO|21|26||有人通日貪慾不知足；若是義的人捨施攏無堅吝。
PRO|21|27||歹人的祭獻是可惡的；何況伊存歹意思來獻啊？
PRO|21|28||濫糝干證的人欲滅無；獨獨親耳聽來講的，無人會辯倒伊。
PRO|21|29||歹人面皮厚；若是正直的人謹慎伊的所行。
PRO|21|30||無彼號智慧、聰明、計劃通抵敵耶和華。
PRO|21|31||馬是為著交戰的日來備辦的；總是得勝是對耶和華。
PRO|22|1||好名聲卡贏過大發財；恩惠卡好金銀。
PRO|22|2||好額喪鄉相往來，攏是耶和華所創造。
PRO|22|3||通達的人看見災禍就閃匿；戇直的人進前去受災害。
PRO|22|4||謙卑敬畏耶和華的報賞，就是好額、尊貴、活命。
PRO|22|5||乖僻的人的路有莿帕及羅網；保守伊的靈魂的，就離開伊遠遠。
PRO|22|6||教養囝仔，著用合宜的法，就伊到老也無歪斜。
PRO|22|7||好額的管轄喪鄉人；欠債的做債主的差用。
PRO|22|8||栽種罪惡的，欲收災禍；伊受氣的枴欲廢除。
PRO|22|9||好心的人，欲得著福氣，因為將伊的米糧分互喪鄉人。
PRO|22|10||趕出侮慢的人，就無相爭；冤家及凌辱也欲息。
PRO|22|11||愛清氣心肝的人，因為伊講恩典的話，王欲做伊的朋友。
PRO|22|12||耶和華的目睭看顧聰明的人，總是伊敗壞講奸詐的人的言語。
PRO|22|13||貧憚的人講：有獅佇外面；我佇街路裡欲受害死。
PRO|22|14||淫婦的嘴是深坑；耶和華所厭惡的，欲跋落佇彼內面。
PRO|22|15||愚戇縛纏佇囝仔的心內，若是教督的枴仔趕伊離開遠遠。
PRO|22|16||欺負喪鄉人來利益家己，閣送禮物互好額人的，攏致到欠缺。
PRO|22|17||你著俯耳孔聽智慧的人的話，專心佇我的知識。
PRO|22|18||若存佇你的心，吊佇你的嘴唇，這就是好。
PRO|22|19||我今仔日刁持用這指示你，為著欲互你倚靠耶和華。
PRO|22|20||計劃及知識的好事，我豈無寫互你嗎？
PRO|22|21||互你知真理的話的確實，互你通用真的話回覆差你的。
PRO|22|22||呣通搶劫喪鄉人的物，因為伊喪鄉，也呣通佇城門口欺負困苦的人；
PRO|22|23||因為耶和華欲替伊伸冤；搶奪怹的，耶和華欲搶奪許個人的生命。
PRO|22|24||快受氣的人，呣通及伊交陪；大受氣的人，莫得及伊往來；
PRO|22|25||驚了你學伊的所行，家己陷落佇羅網。
PRO|22|26||你呣通做彼號給人答應的，抑是給欠錢的做保認。
PRO|22|27||你若無通還，驚了人會來夯你啲睏的眠床。
PRO|22|28||早時你的祖公所立的地界，你呣通遷徙。
PRO|22|29||你有看見人殷勤辦代誌的無？伊欲徛佇王的面前，無欲徛佇下賤的人的面前。
PRO|23|1||你若及官長坐桌，著注意彼個佇你面前的。
PRO|23|2||你若是貪食的人，就著用刀下佇嚨喉。
PRO|23|3||呣通貪伊的好食物，因為是騙人的食物。
PRO|23|4||呣通拖磨來求好額，呣通倚靠家己的聰明。
PRO|23|5||你豈欲注目佇彼個空虛的嗎？因為錢財家己欲發翅，親像鷹鳥飛上天。
PRO|23|6||呣通食堅吝的人的飯，也呣通貪伊的好滋味；
PRO|23|7||因為伊的心按呢想，伊做人也按呢。伊雖然對你講，請食，請飲，總是伊的心無意向你。
PRO|23|8||就你所食彼點仔欲吐出來；所講的好話歸佇空空。
PRO|23|9||呣通講話互戇人聽，因為伊欲看輕你智慧的話。
PRO|23|10||呣通移徙早時所立的地界，也呣通侵入無父的子的田地。
PRO|23|11||因為贖回in的有大權能，伊欲對你來伸in的冤。
PRO|23|12||著專心向佇教示，俯耳孔佇智慧的話。
PRO|23|13||囝仔呣通無教督；你用箠拍伊，boe致到死。
PRO|23|14||你用箠拍伊，就通救伊的靈魂免落陰府。
PRO|23|15||我的子，你的心若有智慧，我的心的確真歡喜。
PRO|23|16||你的嘴若講正直，我的心腸也欲快樂。
PRO|23|17||你呣通欣羨歹人，獨獨著通日敬畏耶和華；
PRO|23|18||因為猶有將來的報應，你的向望也boe會斷絕。
PRO|23|19||我的子，你著聽，著有智慧，閣引導你的心佇正直的路。
PRO|23|20||好飲酒的，貪食肉的，你呣通及伊往來，結交抑做陣；
PRO|23|21||因為好酒貪食的，欲致到喪鄉；愛睏的，欲致到穿破衫。
PRO|23|22||你著聽趁生你的老父；你的老母老的時，也呣通看輕伊。
PRO|23|23||著買真理，呣通賣出；智慧、教示、及明理也著按呢。
PRO|23|24||義人的老父欲大快樂；人生著智慧的子，欲因為伊來歡喜。
PRO|23|25||你著互你的父母歡喜，互生你的母快樂。
PRO|23|26||我的子，著將你的心獻互我；你的目睭也著歡喜我許個路。
PRO|23|27||因為娼妓是深坑；淫婦是狹的井。
PRO|23|28||伊teh當等親像賊；佇人的中間加添詭詐的人。
PRO|23|29||是誰有災禍？是誰有憂悶？是誰有相爭？是誰有吐氣？是誰無緣故受傷？是誰目睭紅霧？
PRO|23|30||就是彼號飲酒呣知息，四界尋調和的酒，彼號人。
PRO|23|31||酒成做紅，佇杯內成做色水，飲了滑喉，你呣通看伊，
PRO|23|32||到尾親像蛇teh咬你，親像毒蛇teh螯你。
PRO|23|33||你的目睭欲看奇異的事；你的心欲發出乖謬。
PRO|23|34||你欲親像倒佇海中，抑是親像睏佇船桅頂的人。
PRO|23|35||你欲講：人拍我，我無受傷；人摃我，我呣知。我底時精神，我閣去尋酒。
PRO|24|1||莫得欣羨歹人，也呣通愛及in做一堆；
PRO|24|2||因為in的心圖謀強暴，in的嘴談論殘害。
PRO|24|3||厝對智慧來起造，閣對聰明來建立；
PRO|24|4||閣對智識就許個房間，有逐項寶貝及媠的財物滿滿。
PRO|24|5||智慧的人有大能力；有智識的人加添氣力。
PRO|24|6||你欲交戰，著用好的計策；謀士多，就會得勝。
PRO|24|7||智慧真高，戇人boe會到，佇城門伊無開嘴。
PRO|24|8||設計謀做歹的，人欲稱伊做惹災禍的。
PRO|24|9||戇人的心想是罪惡；侮慢的是人所厭惡。
PRO|24|10||你佇患難的日若退縮，你的氣力就少。
PRO|24|11||人受拖到死地，你著救伊；人欲受thai（殺），你呣通無救伊。
PRO|24|12||你若講：看啊，此個事我呣知，彼個鑑察人的心的豈boe忖度(chhún-tók)嗎？保全你的生命的豈呣知？伊豈無照逐人所行的報應逐人嗎？
PRO|24|13||我的子，你著食蜜，因為是好；食蜜房所滴的蜜就知甜。
PRO|24|14||著知智慧佇你的心，也是按呢。你若尋著，將來欲有好報；你的向望也無致到斷絕。
PRO|24|15||歹人啊！呣通匿teh攻擊義人的家；呣通敗壞伊安息的所在。
PRO|24|16||因為，義人跋倒七擺，會閣起來；歹人受災難就倒壞。
PRO|24|17||你的對敵跋倒，你莫得歡喜；伊倒壞，你的心莫得快樂；
PRO|24|18||驚了耶和華看見就無歡喜，就互伊的受氣離開彼個人。
PRO|24|19||呣通為著做歹的人來boe khat得，也莫得欣羨歹人；
PRO|24|20||因為，歹人無好尾景；歹人的燈欲熄去。
PRO|24|21||我的子啊，你著敬畏耶和華及君王，莫得及反覆的人結交，
PRO|24|22||因為in的災害忽然起。in的年歲的絕，是誰會知？
PRO|24|23||下面所記的也是智慧人的話：審判的時看人的情面是呣好。
PRO|24|24||對歹人講「你是公義」，此個人萬百姓欲咒詛伊，列邦欲厭惡伊。
PRO|24|25||責備歹人的，欲得著歡喜；好話的祝福也欲臨到伊。
PRO|24|26||用合宜的話應答的，親像用嘴給人唚。
PRO|24|27||你著代先備辦外頭的事，田園料理清楚，才通起厝。
PRO|24|28||呣通無緣故做干證來攻擊厝邊，你豈欲用嘴唇來欺騙人。
PRO|24|29||呣通講：伊怎樣款待我，我也按呢款待伊；我欲照彼人所行的來報伊。
PRO|24|30||我經過貧憚的人的田、無知的人的葡萄園，
PRO|24|31||看見莿帕遍遍發，草茦遮蓋地面，石牆也倒落去。
PRO|24|32||我看了就留心想；我看了就受教示。
PRO|24|33||閣睏霎仔久，閣眠霎仔久，束手撐霎仔久，
PRO|24|34||你的喪鄉欲親像賊來，你的欠缺親像穿戰甲的來。
PRO|25|1||以下也是所羅門的箴言，是猶大王希西家的人所抄的。
PRO|25|2||將代誌秘密是上帝的榮光；將代誌查明是君王的榮光。
PRO|25|3||天的高，地的厚，君王的心也查bē出。
PRO|25|4||除去銀的渣滓，才有器具通互鍛煉的人用。
PRO|25|5||除去王的面前的歹人，伊的國位是對公義來堅固。
PRO|25|6||佇王的面前呣通家己尊大；也呣通徛佇大人的位。
PRO|25|7||卡好有人對你講：請你上來遮，呣通佇你所見王親的面前叫你落去。
PRO|25|8||呣通緊緊出去及人冤家，免得到尾受你的厝邊凌辱的時，你呣知欲怎樣做，
PRO|25|9||你及厝邊計較，著及伊本身分系，呣通露出別人秘密的事，
PRO|25|10||驚了聽見的人會罵你，你的臭名就[人奧]得脫離。
PRO|25|11||講話合宜，親像金的蘋果下佇銀的籃仔。
PRO|25|12||智慧的人的責備，佇順趁的人的耳孔，親像金的耳鈎及好金的首飾。
PRO|25|13||忠信的使者對佇差伊的，親像收割的時有霜雪的涼冷，因為伊互主人的心快活。
PRO|25|14||無影送物來誇口的，是親像有風有雲也無落雨。
PRO|25|15||長長吞愞，就官長也受伊苦勸；溫柔的嘴舌會遏折骨頭。
PRO|25|16||你有得著蜜無？食夠額就好，驚了你食過額就吐出來。
PRO|25|17||你的腳呣通捷捷去厝邊的家，驚了伊厭賤你、哏神你。
PRO|25|18||濫糝干證陷害厝邊的人，就是親像槌，及刀，及利箭。
PRO|25|19||患難的時倚靠無忠信的人，親像歹的嘴齒，脫輪的腳，
PRO|25|20||對傷心的人唱歌，親像冬天的時褪衫，閣親像傾醋佇鹼的頂面。
PRO|25|21||你的對敵若枵，著用米糧互伊食；嘴乾，著用水互伊飲；
PRO|25|22||因為你是用熱熱的火炭疊佇伊的頭殼頂；耶和華也欲報賞你。
PRO|25|23||北風會致到落雨，誹謗人的舌會致到人變面。
PRO|25|24||寧可踮佇厝頂的角頭，莫得及吵鬧的婦仁人相及住佇寬闊的厝。
PRO|25|25||有好消息對遠遠來，親像用冷水互嘴乾的人飲。
PRO|25|26||義人佇歹人的面前退讓，親像踏濁的水泉，拍垃墋的井。
PRO|25|27||食蜜多多是呣好；人求家己的榮光bē算得榮光。
PRO|25|28||人無約束家己的心，是親像毀壞的城無牆。
PRO|26|1||夏天落雪，收割的時落雨，攏呣合宜；愚戇的人得著榮光也是按呢。
PRO|26|2||雀鳥仔往來，燕仔飛來飛去；按呢無緣故的咒詛也bē應驗。
PRO|26|3||鞭是為著馬，咬韁是為著驢；枴仔是為著戇人的尻脊。
PRO|26|4||呣通照戇人的戇來應伊，驚了你及伊一樣
PRO|26|5||著照戇人的戇來應伊，驚了伊家己看做智識。
PRO|26|6||託戇人報消息的，是剉斷家己的腳，家己食虧。
PRO|26|7||箴言佇戇人的嘴，親像跛腳的腳空空啲甩。
PRO|26|8||將榮光互愚戇的人，親像用一布袋仔寶石囥佇石堆的內面。
PRO|26|9||箴言佇戇人的嘴，親像茦鑿入醉漢的手。
PRO|26|10||倩戇人，抑是倩過路人來做工的，親像射箭的射出箭傷著眾人。
PRO|26|11||戇人閣再佇伊的戇，親像狗倒轉食伊所吐的。
PRO|26|12||你有看見家己掠做智識的人無？戇人比伊猶卡有通向望。
PRO|26|13||貧憚的人講：佇路裡有猛的獅，佇街路裡有勇的獅。
PRO|26|14||門佇門臼啲轉，貧憚的人佇眠床裡也是按呢。
PRO|26|15||貧憚的人伸手佇盤裡，提倒轉到嘴也嫌著磨。
PRO|26|16||貧憚的人看家己有智慧贏過七個gâu應答的人。
PRO|26|17||過路人去插無干涉伊的相爭，是親像人搝著狗的耳。
PRO|26|18||人欺騙伊的厝邊，來講：我豈呣是滾笑嗎？是親像癲狂的人㧒火把，以及利箭及刣人的家私。
PRO|26|19||（見箴26：18）。
PRO|26|20||火欠柴就會熄；無人學話，相爭就息去。
PRO|26|21||愛相爭的人會激動相爭，親像添炭佇𤏸的炭，添柴佇火裡。
PRO|26|22||學話的人的言語，親像好食的物，深入人的腹內。
PRO|26|23||嘴親熱，心奸惡，親像磁器安銀的渣滓。
PRO|26|24||怨恨人的，講舖排話，總是心內囥詭詐；
PRO|26|25||伊講好聽的話，你呣通信伊，因為伊的心內有七項的可惡。
PRO|26|26||伊雖然用詭詐遮掩家己的怨恨，伊的歹欲露現佇會眾的面前。
PRO|26|27||掘陷坑的人，家己欲跋佇彼內面；翱石頭的人，石頭欲倒轉來翱著伊。
PRO|26|28||白賊的舌怨恨伊所壓傷的人；諂媚的嘴會敗壞人。
PRO|27|1||呣通為明仔日來家己誇口，因為你呣知一日欲生出甚麼事。
PRO|27|2||著互別人謳咾你，呣通用你家己的嘴；互外人謳咾你，呣通用家己的嘴唇。
PRO|27|3||石頭重，沙也是按呢，戇人的受氣比此二項卡重。
PRO|27|4||大受氣是殘忍，受氣是氾濫的水；獨獨佇妒忌的頭前是誰徛會住？
PRO|27|5||顯然的責備贏過隱密的愛情。
PRO|27|6||朋友的拍傷出佇忠信；獨獨對敵的唚嘴是過額多。
PRO|27|7||人食飽，厭忌蜜房的蜜；腹肚枵餓，一切苦的物攏掠做甜。
PRO|27|8||人離開本所在去漂流，是親像鳥仔離開伊的巢四界飛。
PRO|27|9||膏油及香料互人的心歡喜；朋友實心的苦勸，伊的甜也是按呢。
PRO|27|10||你的朋友及老父的朋友，你攏呣通棄拺，你抵著患難的日，呣通去兄弟的家；附近的厝邊贏過遠遠的兄弟。
PRO|27|11||我的子啊，你著有智慧，互我的心歡喜，互我通應答彼個譏刺我的人。
PRO|27|12||通達的人看見災禍就閃匿；戇直的人進前去就受害。
PRO|27|13||為著生份人擔保，著提彼人的衫；為著妓女做保認，彼個人著擔當責成。
PRO|27|14||清早起來，大聲給朋友祝福，此個事算伊做咒詛。
PRO|27|15||大雨的日水滴無息，吵鬧的婦仁人也按呢；
PRO|27|16||愛阻擋伊的，就是阻擋風，伊的正手親像搙著油。
PRO|27|17||鐵磨鐵，互伊利；朋友相激勵也是按呢。
PRO|27|18||顧守無花果樹的，欲食伊的果子；顧伊的主人的，欲得著榮光。
PRO|27|19||親像照佇水裡，面及面相對；人的心及人相對也是按呢。
PRO|27|20||陰府及滅無攏不知足；人的目睭不知足也是按呢。
PRO|27|21||篋仔是欲鍛煉銀，爐是欲鍛煉金，對謳咾也通試驗人。
PRO|27|22||你雖然用臼槌將戇人及拍碎的麥相及舂佇臼內，伊的戇也bē會離開伊。
PRO|27|23||你著詳細知你的羊群的景況，留心料理你的牛群；
PRO|27|24||因為錢財bē會永永佇啲，冕旒豈會存到代代嗎？
PRO|27|25||乾草已經收，草樣閣發起來；山頂的菜蔬也已經收拾。
PRO|27|26||羊的毛是通互你做衫；山羊做田園的價錢，
PRO|27|27||也有山羊的奶互你，及你的家眷食，也通養飼你的女婢。
PRO|28|1||無人追趇的時歹人也啲走；獨獨義人好膽親像獅。
PRO|28|2||因為地方有罪過，人君就多多；有明理及知識的人，國就會長長佇啲。
PRO|28|3||赤人欺負喪鄉人，親像做大水的雨掃無五榖。
PRO|28|4||放拺律法的，謳咾歹人；總是執守律法的，及歹人相爭。
PRO|28|5||歹人無明白公義；若是尋求耶和華的，無呣明白。
PRO|28|6||喪鄉來行正直，贏過行代誌乖僻的好額人。
PRO|28|7||謹慎守律法的，是智慧的子；及貪食的做伴，是凌辱著老父。
PRO|28|8||放重利來發財的，是給彼個憐憫喪鄉人的積聚。
PRO|28|9||耳孔越走呣聽律法的，連伊的祈禱也是可惡。
PRO|28|10||迷惑正直人行歹路的，欲跋落佇家己的陷坑；獨獨完全的人欲承接好的業。
PRO|28|11||好額人家己看做智慧，獨獨聰明的喪鄉人看伊透透。
PRO|28|12||義人得志，有大榮光；歹人興起，人就走去匿。
PRO|28|13||遮掩家己的罪惡的，bē亨通；獨獨認罪來改變的，欲得著憐憫。
PRO|28|14||常常存驚畏的，有福氣；硬伊的心的人，欲陷落佇伊的災禍。
PRO|28|15||暴虐的人君管轄喪鄉的百姓，是親像噤噤哮的獅，及尋食的熊。
PRO|28|16||無知的人君多多行暴虐；怨恨貪財的，欲食長歲壽。
PRO|28|17||擔當刣人的罪的，欲走入深坑，人呣通阻擋伊。
PRO|28|18||行代誌正直的，欲得著拯救；行代誌彎曲的，欲立刻跋倒。
PRO|28|19||種作伊的田園的，欲有米糧夠額；交陪無下落的人，欲極喪鄉。
PRO|28|20||信實的人欲得著多多福氣；想欲緊發財的，bē免得受刑罰。
PRO|28|21||看情面的是呣好；因為一塊仔餅來犯法的，也是呣好。
PRO|28|22||人歹目想欲緊發財的，總是呣知喪鄉欲臨到伊。
PRO|28|23||責督人的，後來得著人歡喜，卡多彼個用舌諂媚人的。
PRO|28|24||偷提老父抑老母的物，閣講：這呣是罪，此號人是及殘害的人像類。
PRO|28|25||貪心的人起相爭；若是倚靠耶和華的，欲得著豐盛。
PRO|28|26||倚靠家己的心思的，是戇的人；照智慧來行的，欲得著拯救。
PRO|28|27||賑濟喪鄉的，無致到欠缺；總是佯做無看見的，欲多多受咒詛。
PRO|28|28||歹人興起，人就閃匿；怹若敗無，義人就加添多多。
PRO|29|1||人沓沓受責罰，猶原硬伊的頷頸，伊欲忽然間敗壞，攏無法度通醫治，
PRO|29|2||義人加添多多的時，百姓就快樂；歹人掌權的時，百姓就吐氣。
PRO|29|3||欣慕智慧的，互伊的老父快樂；及妓女結交的，花費伊的錢財。
PRO|29|4||王照公平，互國堅固；愛受賄賂，就捙倒伊。
PRO|29|5||諂媚伊的厝邊的，就是設羅網纏伊的腳。
PRO|29|6||佇歹人的罪中，有羅網；獨獨義人唱歌歡喜。
PRO|29|7||義人查知喪鄉人的案件；歹人無明理，就呣知。
PRO|29|8||侮慢的人攪擾城親像放火燒；獨獨智識的人互受氣攏息。
PRO|29|9||智慧的人及戇人相爭，或是受氣抑是笑，攏bē會安靜。
PRO|29|10||愛刣人的，怨恨完全的人，獨獨正直的人欲揲伊的生命。
PRO|29|11||愚戇的人有受氣就攏顯出；若是智識的人就約束互伊息。
PRO|29|12||掌權者若聽趁白賊話，伊的人臣就攏歹。
PRO|29|13||喪鄉的人，及暴虐的人相抵著；耶和華照光怹二等號人的目睭。
PRO|29|14||王照誠實判斷喪鄉人；伊的座位欲永遠堅固。
PRO|29|15||枴仔及責備會加添智慧；放出在伊的囝仔會互伊的老母見誚。
PRO|29|16||歹人加添的時，罪過也加添，義人欲看見怹失敗。
PRO|29|17||教督你的子，伊就欲互你安心，伊也欲互你的心歡喜。
PRO|29|18||若無默示異象，百姓就放縱；獨獨執守律法的，就有福氣。
PRO|29|19||干單用話，奴僕呣肯受教督；伊雖然明白，也無致意。
PRO|29|20||你看見趕緊講話的人無？戇人比伊卡有通向望。
PRO|29|21||人有奴僕對細漢款待伊過頭，此個奴僕到路尾欲變做伊的子。
PRO|29|22||愛受氣的人起相爭；大受氣的人多多犯罪。
PRO|29|23||人的驕傲欲互伊降低；心謙卑的人，欲互伊得著榮光。
PRO|29|24||及賊分贓的人，是怨恨家己的生命；伊聽見咒誓的話，也無講出。
PRO|29|25||驚畏人的，就是設羅網；獨獨倚靠耶和華的，欲得著安穩。
PRO|29|26||多多人求掌權者的恩典；獨獨人的受判斷是對耶和華。
PRO|29|27||無公道的人，是義人所厭惡；行正直的人，是歹人所厭惡。
PRO|30|1||雅基的子亞古珥的話就是默示。此個人對以鐵講，就是對以鐵及烏甲講：
PRO|30|2||我比眾人卡蠢笨，也無有人的聰明。
PRO|30|3||我無學習智慧，也呣識至聖者的知識。
PRO|30|4||是誰上天閣落來？是誰聚集風佇手中心？是誰包水佇衫仔內？是誰定著地的四極？伊的名叫甚麼？伊的子名叫甚麼？你知嗎？
PRO|30|5||上帝的話逐句攏是過鍛煉的；見若倚靠伊的，伊就做怹的盾牌。
PRO|30|6||伊的話，你呣通加添，驚了伊責備你，你就顯明是講白賊的。
PRO|30|7||我求你二件事，佇我未死的代先，呣通無互我：
PRO|30|8||求你互虛假及白賊離開我遠遠；互我無喪鄉也無好額；用所著用的米糧互我食，
PRO|30|9||驚了我飽足呣認你，講：耶和華是是誰？閣驚了我喪鄉就偷提，致到褻瀆我的上帝的名。
PRO|30|10||呣通對主人來講伊的奴僕歹話，驚了伊咒詛你，你就算做有罪。
PRO|30|11||有一派的人，咒詛伊的老父，也無給伊的老母祝福。
PRO|30|12||有一派的人，家己看做清氣，總是無洗除伊的污穢。
PRO|30|13||有一派的人，目睭頭盡在高，目睭皮也展高高。
PRO|30|14||有一派的人，伊的牙親像劍，齒親像刀，欲吞滅地面上困苦的人及世間的喪鄉人。
PRO|30|15||蜈蜞有二個查某子，常常講：互我，互我！有三項無知足的，連彼號無講「夠額的」有四項：
PRO|30|16||就是陰府及bē懷孕的石胎，無夠額水的地，及無講夠額的火。
PRO|30|17||戲弄老父、看輕呣聽趁老母的話，彼號人的目睭欲互山谷中的烏鴉啄出來，互鷹仔子所食。
PRO|30|18||我所想bē出的奇妙有三項，連我所呣知的有四項：
PRO|30|19||就是鷹鳥佇空中的路；蛇佇石磐頂的路；船佇海中的路；男及女交合的路。
PRO|30|20||淫婦的路也是按呢：伊食了，拭伊的嘴就講：我無行歹。
PRO|30|21||為著三項地搖泏，連擔當bē起的有四項：
PRO|30|22||就是奴僕做王；戇人食夠額；
PRO|30|23||無人緣的女子出嫁；女婢續接主母。
PRO|30|24||地面上有四項微細的物，總是極智識：
PRO|30|25||蚼蟻是無力的種類，總是佇夏天的時備辦米糧。
PRO|30|26||沙番是軟弱的種類，總是佇石磐中起厝。
PRO|30|27||草蜢無君王，總是攏會分隊出去。
PRO|30|28||蟮蟲(siān-lâng)用手擒，總是踮佇王宮。
PRO|30|29||步行威風的有三項，連行踏威風的有四項：
PRO|30|30||獅──就是野獸中第一猛的、無為著別物來閃避，
PRO|30|31||獵狗及公的山羊，以及無人抵敵的君王。
PRO|30|32||你若自高戇戇做，抑是存歹念頭，著用手掩嘴。
PRO|30|33||拍牛奶會成奶油；拍著鼻會出血。親像按呢，激受氣會起相爭。
PRO|31|1||瑪撒王利慕伊勒的話，就是伊的老母所教示的。
PRO|31|2||我的子啊，著怎樣？我親生的子啊，著怎樣？我下願得著的子啊，著怎樣啊？
PRO|31|3||呣通將你的精力互婦仁人；你的所行呣通趁許個敗壞王的。
PRO|31|4||利慕伊勒啊，飲酒呣是王所合宜，呣是王所合宜；王親講厚酒佇叨落也是無合宜；
PRO|31|5||驚了怹飲落去就bē記得律法，偏斷一切受苦的人的案件。
PRO|31|6||厚酒著互欲死的人，酒著互苦心的人，
PRO|31|7||互伊飲了，bē記得伊的喪鄉，無閣記得伊的艱苦。
PRO|31|8||你著為著啞口的來開嘴，為著一切無依倚的來伸怹的冤。
PRO|31|9||你著開嘴照公義判斷，為著困苦及喪鄉的伸冤。
PRO|31|10||有才德的婦仁人是誰會尋著啊？伊的價值大大贏過寶石。
PRO|31|11||伊的丈夫的心倚靠伊，攏無欠缺財利，
PRO|31|12||伊一世人的日互丈夫有利益無損害。
PRO|31|13||伊尋綿羊的毛及幼麻，甘心用手做工。
PRO|31|14||伊親像生理船對遠遠運伊的米糧來，
PRO|31|15||天未光伊就起來，用食物分互家內的人，將應該做的工分派女婢。
PRO|31|16||伊斟酌看田園就買伊；用伊的手所趁的來栽種葡萄園。
PRO|31|17||伊用氣力縖腰，互手骨嚴硬。
PRO|31|18||伊知所經營的有利益；伊的燈通暝無熄。
PRO|31|19||伊的手提籰仔(a̍k-á)，伊的手心按紡車。
PRO|31|20||伊出手賑濟艱苦人，伸手幫助喪鄉人。
PRO|31|21||伊無因為落雪為家內的人掛慮，因為全家攏穿朱紅的衣服。
PRO|31|22||伊為家己做媠的毯仔；伊所穿的就是幼苧布及紫色的布。
PRO|31|23||伊的丈夫佇城門口人人識伊，因為伊及本地的長老相及坐。
PRO|31|24||伊做幼苧布的衣裳去賣，閣將腰帶賣互生理人。
PRO|31|25||氣力及威儀是伊的衣服；伊想著將來的景況就歡喜笑。
PRO|31|26||伊開嘴就講智識的話；伊的舌有仁慈的教示。
PRO|31|27||伊斟酌看家內的事，無食閒飯。
PRO|31|28||伊的子兒起來稱伊有福氣；伊的丈夫也謳咾伊，
PRO|31|29||講：查某子好德行者多多，獨獨你界第一的。
PRO|31|30||好人才是虛假的，媠也是空空；獨獨敬畏耶和華的婦仁人欲得著謳咾。
PRO|31|31||伊的手所做的效果歸伊；伊的工佇城門欲謳咾伊。
ECC|1|1||佇耶路撒冷做王、大衛的子、傳道的話。
ECC|1|2||傳道者講：空虛的空虛，空虛的空虛，凡事攏是空虛。
ECC|1|3||人一切的著磨，就是伊佇日光的下面所著磨的，有甚麼利益啊？
ECC|1|4||一代過去，閣一代來，總是地猶原佇啲。
ECC|1|5||日出，日落，緊緊走倒轉伊所出來的所在。
ECC|1|6||風吹向南，閣倒轉向北，轉踅(se̍h)無息，也倒轉佇伊轉踅(se̍h)的圈。
ECC|1|7||江河攏流落海，總是海也無滿；江河流到叨落，就閣流到遐。
ECC|1|8||萬事勞苦到極，人講bē盡。目睭看，看bē飽；耳孔聽，聽bē淀。
ECC|1|9||所欲有的是前已經有；所欲做的是前已經做。佇日光的下面無有新的事。
ECC|1|10||豈有甚麼事人通指伊講你看此個是新的？佇咱以前的世代，早早已經有啦。
ECC|1|11||已經過的世代，無人記得；將來的世代，後來的人也bē記得。
ECC|1|12||我傳道者曾佇耶路撒冷做以色列王。
ECC|1|13||我專心用智慧、研究查考天下所做一切的事，就知上帝所互人著磨的是苦痛的著磨。
ECC|1|14||我看見日光的下面所做一切的事，看啊，攏是空虛，攏是掠風。
ECC|1|15||彎曲的，bē會互伊直；缺陷的，bē會算得。
ECC|1|16||我的心內想講：看啊，我得著大智慧，贏過我以前一切佇耶路撒冷的人，閣我心歷過多多智識及知識。
ECC|1|17||我專心致意愛知智慧，愛知癲狂，及愚戇，就知這也是掠風。
ECC|1|18||因為多多智慧，就多多煩惱；加添知識，就加添憂傷。
ECC|2|1||我心內講：「來啊，我用歡喜試你，你通享受安樂！」看啊，這也是空虛。
ECC|2|2||論好笑我就講：「這是癲狂。」論歡喜就講：「這欲啥事？」
ECC|2|3||我的心講究，著怎樣用酒互我的肉體快活，總是我的心猶原著互智慧引導；也著怎樣擒住愚戇，聽候我看明世間人，佇天下一生著行甚麼事是好。
ECC|2|4||我為著家己興起大的工程，為家己起厝，為家己栽葡萄園，
ECC|2|5||為家己修造花園果子園，佇彼內面栽種逐號的果子樹；
ECC|2|6||為家己開水池，來灌沃培養發生樹的樹林。
ECC|2|7||我也買奴僕女婢，亦有出世佇我家內的；亦有多多牛群羊群，贏過我以前佇耶路撒冷許個人所有的。
ECC|2|8||我閣為家己積聚金銀及列王，以及逐省的財寶；閣得著唱歌的男女及世間人所歡喜的物，多多宮妃。
ECC|2|9||按呢，我就做大，贏過我以前攏總佇耶路撒冷的人。我的智慧猶原及我佇啲。
ECC|2|10||我的目睭所愛的，我無阻擋伊；我的心所歡喜的，我無禁止伊；因為我的心為著我所著磨的來快樂，這就是我對一切所著磨來得著的份額。
ECC|2|11||我看我的手所做一切的工以及我所著磨的勞碌。看啊，這攏是空虛，攏是掠風；佇日光的下面攏無利益。
ECC|2|12||我家己越轉來看智慧、癲狂，及愚戇。佇君王後輩的人猶會做甚麼啊？就是前所做的若定。
ECC|2|13||我就看出智慧贏過愚戇，親像光明贏過黑暗。
ECC|2|14||智慧的人的目睭光明，愚戇的人行佇黑暗。總是我知怹的結局攏相同。
ECC|2|15||我就心內講：「戇人所抵著，我也欲按呢抵著，我乜使比怹卡智慧啊？」我心內講，這也是空虛。
ECC|2|16||智慧的人及戇的人，平平無得著人永遠的記念，因為到將來的日攏互人bē紀得；嗐啊！智慧的人死，及愚戇的人無各樣。
ECC|2|17||所以我怨身慼命；因為佇日光的下面所做的工攏是互我勞苦，因為這攏是空虛，攏是掠風。
ECC|2|18||我怨恨我一切的勞碌，就是我佇日光的下面所勞碌的，因為欲留互我以後的人。
ECC|2|19||彼個人是智慧抑是愚戇，是誰會知？猶久我佇日光的下面用智慧勞碌所做成的，伊欲管轄伊。這也是空虛。
ECC|2|20||因為按呢，我倒轉想為著我佇日光的下面所著磨的勞碌，互我的心失望。
ECC|2|21||因為有人用智慧、用知識、用本事來勞碌的，總是欲留互未曾勞碌佇彼個工的人做業。這也是空虛，也是大陷害。
ECC|2|22||因為人佇日光的下面所勞力勞心的，有得著甚麼啊？
ECC|2|23||因為伊一生憂慮，伊的勞碌成做苦痛，連暝時心也無安息。這也是空虛。
ECC|2|24||人呣值著來食來飲，閣互心享福佇伊所著磨的，我看此個也是出佇上帝的手。
ECC|2|25||論到食、抑是享福，是誰會贏過我啊？
ECC|2|26||因為上帝所歡喜的人伊就互伊有智慧、知識、快樂；獨獨有罪的人，伊互伊勞苦，來收拾、來積聚通歸佇上帝所歡喜的人。這也是空虛，也是掠風。
ECC|3|1||天下萬般攏有伊的期，萬項事攏有伊的時。
ECC|3|2||有出世的時，有死的時；有栽種的時，有拔出所栽種者的時；
ECC|3|3||有刣死的時，有醫好的時；有拆毀的時，有起造的時；
ECC|3|4||有啼哭的時，有好笑的時；有哀慘的時，有跳舞的時；
ECC|3|5||有㧒石頭的時，有拾石頭的時；有通抱的時，有呣通抱的時；
ECC|3|6||有尋著的時，有失落的時；有保守的時，有放拺的時；
ECC|3|7||有拆裂的時，有補紩的時；有靜靜的時，有講話的時；
ECC|3|8||有疼惜的時，有怨恨的時；有交戰的時，有和好的時。
ECC|3|9||做工的人佇伊所勞碌的有甚麼利益啊？
ECC|3|10||我有看見上帝所互世間人的勞碌，互怹佇彼中間來練習。
ECC|3|11||上帝造萬物，各照伊的時成做美妙，閣將永遠的觀念下佇人的心。總是上帝對頭到尾所做成的，人bē會測度(tók)伊。
ECC|3|12||我知從中無一項卡好佇一生快樂，閣行好；
ECC|3|13||閣人人也食也飲，佇伊一切所勞碌的來享福，這也是上帝的恩賜。
ECC|3|14||我知上帝一切所做的欲永遠佇啲；bē加添，bē減少。上帝按呢行，是互人佇伊的面前驚畏。
ECC|3|15||現今所有的前已經有，將來欲有的早已經有，過身的事上帝閣尋伊。
ECC|3|16||我閣看見日光的下面，佇審判的所在有奸惡，佇公義的所在也有奸惡。
ECC|3|17||我心內講，上帝欲審判義人及歹人；因為佇遐，逐項的事逐項的工，攏有定著的時。
ECC|3|18||我心內講，這是為著世間人的緣故，上帝欲試驗怹，互怹知家己是禽獸。
ECC|3|19||因為世間人所抵著的，禽獸也抵著，所抵著攏是一樣：此個按呢死，彼個也是按呢死，攏同一樣喘氣。人bē卡贏禽獸，因為攏是空虛。
ECC|3|20||攏到一所在，攏出佇土粉，也攏歸佇土粉。
ECC|3|21||人的魂上頂面，獸的魂墜落地，是誰知是按呢抑呣是？
ECC|3|22||所以，我看見人無一項卡好佇伊所經營的來歡喜，因為這是伊的份額。伊身後的事是誰會互伊閣來看見啊？
ECC|4|1||我閣越轉看，佇日光的下面所行一切的壓迫。看啊，受壓迫的流目屎，閣無人安慰；壓迫怹的勢力，也無人安慰怹。
ECC|4|2||因為按呢，我謳咾許個已經死的死人，贏過許個猶活啲的活人。
ECC|4|3||閣彼個猶未出世的，就是未看見日光的下面所做的歹代的，我看伊比此二等號猶卡好。
ECC|4|4||我閣看見人為著一切的著磨及逐樣奇巧的工就互厝邊怨妒。這也是空虛，也是掠風。
ECC|4|5||愚戇的人手拍叉，食家己的肉。
ECC|4|6||一手滿滿，也有平安，贏過二手滿滿，來勞碌掠風。
ECC|4|7||我閣越轉，看佇日光的下面有空虛的事：
ECC|4|8||有人孤單無二個，無子也無兄弟，竟然勞碌無息，伊的目睭無看錢財做夠額。伊講：「我勞碌，刻苦家己，無享福，到底為是誰啊？」這也是空虛，也是極重的勞苦。
ECC|4|9||二人總比一人卡好，因為怹相及著磨得著好的效果。
ECC|4|10||若是跋倒，此人通扶伊的同伴起來；若是單身來跋倒，無別人扶伊起來，此人就有災禍。
ECC|4|11||閣，二人相及睏就會燒烙，若家己一人豈可會燒啊？
ECC|4|12||單單一人就人會拍贏伊，若有二人就會抵當伊；三股的索無快快斷。
ECC|4|13||喪鄉閣有智慧的少年人贏過年老呣肯受諫諍戇的王。
ECC|4|14||此個人是對監內出來做王，佇伊的國內，出世是喪鄉人。
ECC|4|15||我看佇日光的下面啲行的活人攏趁彼個少年人就是第二個，續接伊的位者。
ECC|4|16||伊所管的百姓多多，bē算得；後來的人無為著伊來歡喜。這也是空虛，也是掠風。
ECC|5|1||你到上帝的厝，著謹慎你的腳步；因為近前來聽，贏過戇人獻祭，因為怹呣知所行的是歹。
ECC|5|2||你佇上帝的面前呣通隨便講話，也呣通心著急來講；因為上帝佇天裡，你佇地裡，所以你的言語著少。
ECC|5|3||因為代誌多，才有眠夢；言語多，才有戇人的聲。
ECC|5|4||你對上帝下願，謝伊呣通延延，因為伊無歡喜愚戇的人，你所下的願應該著謝。
ECC|5|5||你下願無謝，寧可無下。
ECC|5|6||呣通互你的嘴致到肉體犯罪，也呣通佇使者的面前講是錯誤下願。啥事互上帝因為你的聲受氣，來敗壞你的手所做的啊？
ECC|5|7||因為眠夢多多，言語多多，內中有空虛，獨獨著敬畏上帝。
ECC|5|8||你若佇省內看見喪鄉人受壓迫，抑是用強權搶公義公平的事，莫得因為按呢來卬愕；因為有一位卡高佇彼個坐高位的啲鑑察，佇怹的頂面猶有比怹卡高的。
ECC|5|9||閣地裡的利益歸佇眾人，就君王也受著田地的供奉。
ECC|5|10||愛揲銀者，無因為銀來知足；愛富有者，無因為得利來知足。這也是空虛。
ECC|5|11||貨財加添，食伊的人也加添，業主有得著甚麼利益啊？不過目睭看見若定！
ECC|5|12||勞碌的人不管食多食少，真好睏；好額人的豐盛互伊bē睏得。
ECC|5|13||我看見日光的下面有一件大災禍，就是財主定定守伊的錢，來害家己。
ECC|5|14||因為抵著不測的事，諸個錢財就無去；彼個人若生子，手內也無一項。
ECC|5|15||伊怎樣對老母的胎出來，也欲親像按呢褪裼去；伊所勞碌得著的，手內bē會帶一毫去。
ECC|5|16||伊來的情形怎樣，伊去也是按呢。這也是一項大災禍。伊為著風來勞碌有甚麼利益啊？
ECC|5|17||閣伊一世人佇黑暗中啲食，有多多煩惱，閣有病疼及受氣。
ECC|5|18||看啊，我所看做好做美妙的，就是人佇上帝賞賜伊一生的日子來飲食，享受日光的下面勞碌所得著的好，因為這是伊的份額。
ECC|5|19||見若得著上帝互伊有錢財好額，互伊會享受，來取伊的份額，佇伊的著磨來快樂，這是上帝的賞賜。
ECC|5|20||伊無大大想著一生的年日，因為上帝照伊的心所歡喜的應答伊。
ECC|6|1||我看見日光的下面有一項災禍重重壓人的，
ECC|6|2||就是有人得著上帝賞賜伊錢財、好額、尊貴，致到伊的心所愛的無欠一項，總是上帝無互伊會食伊，反轉互外人來食伊。這也是空虛，也是大弊病。
ECC|6|3||人設使生一百個子，閣食長歲壽，歷過多多年，伊的心無得著享福來滿足，閣無得著埋葬；照我講，彼個無到期來墜落的胎比伊卡好。
ECC|6|4||因為伊佇空虛來，佇黑暗去，伊的名受黑暗蓋密，
ECC|6|5||閣伊無看見日頭，也攏無知覺；此個，比彼個卡平安。
ECC|6|6||彼人雖然活到一千年，閣一千年，總是無享福，眾人豈呣是攏歸一所在去嗎？
ECC|6|7||人的勞碌攏是為著口腹，心也無知足。
ECC|6|8||智慧的人比愚戇的人有甚麼卡贏啊？喪鄉的人佇眾人的面前知所通行的，有甚麼卡贏啊？
ECC|6|9||目睭所看的贏過心內的泛泛想。這也是空虛，也是掠風。
ECC|6|10||前所有的，已經久久號伊的名，知伊是人，伊也bē會及彼個比伊卡有力者來相爭。
ECC|6|11||已經有多多事加添空虛，對佇人有甚麼利益啊？
ECC|6|12||人一生虛度光陰，親像影過去，是誰會知甚麼事做人生前的利益啊？因為是誰會給人講伊過世了後，佇日光的下面欲有甚麼事啊？
ECC|7|1||名聲比好的膏油卡好；人死的日比出世的日卡好。
ECC|7|2||去喪事的家，比去宴樂的家卡好；因為這是眾人的結局，活的人也欲將這事下佇心裡。
ECC|7|3||憂悶比笑卡好；因為面帶憂容，是互心快樂。
ECC|7|4||智慧的人的心佇喪事的家；愚戇的人的心佇快樂的家。
ECC|7|5||聽智慧的人的責備，比聽愚戇人的唱曲卡好。
ECC|7|6||戇人的笑，親像鼎下燒茦仔的聲；這也是空虛。
ECC|7|7||勒索會互智慧的人變做戇；賄賂會敗壞人的心術。
ECC|7|8||代誌的結局贏過代誌的起頭；心吞愞，贏過心驕傲。
ECC|7|9||你的心莫得躁急來受氣，因為受氣存佇戇人的心懷。
ECC|7|10||你呣通講：按怎樣前的日贏過現今的日？因為你按呢問，呣是出佇智慧。
ECC|7|11||智慧及產業平平好，對佇看見日光的人閣卡有利益。
ECC|7|12||因為智慧會致蔭人，錢銀也會致蔭人。獨獨智慧會保全伊本人的活命。這就是知識特色的利益。
ECC|7|13||你著想上帝所做；因為伊互伊彎的，是誰會互伊直？
ECC|7|14||亨通的日你著歡喜；抵著患難的日你著想；因為上帝互二項平平排啲，為著欲互人查bē出身後有甚麼事。
ECC|7|15||有義人行義，反轉滅無；有歹人行歹，反轉食長歲壽。我佇空虛的日攏有看見。
ECC|7|16||莫得行義甚多，莫得智慧過頭，啥事敗壞家己啊？
ECC|7|17||莫得行歹甚多，也莫得做戇人，啥事未到期來死啊？
ECC|7|18||你持守此個是好，彼個也呣通放手；因為敬畏上帝的人，欲脫離這一切的事。
ECC|7|19||智慧互智慧的人有能力贏過城內十個掌權的。
ECC|7|20||行好無犯罪的義人，世上實在無。
ECC|7|21||人所講的話，呣通攏總下佇心裡，驚了聽見你的奴僕咒詛你。
ECC|7|22||因為你的心家己知，你也曾多多擺咒詛別人。
ECC|7|23||我曾用智慧試驗這一切的事；我講，我欲做智慧的，總是這離開我遠遠。
ECC|7|24||所有的，是遠閣深深，是誰會測度(tók)啊？
ECC|7|25||我越轉想，我專心愛知，愛查考，也尋智慧及萬事的理由；閣愛知邪惡是愚戇，愚蠢是癲狂。
ECC|7|26||我閣查出一項比死卡苦，就是一等號的婦仁人：伊的心是活罩及羅網，伊的手是鎖鍊。凡若得著上帝歡喜的人得著閃避；總是有罪的人互伊掠著。
ECC|7|27||傳道者講：「看啊，我愛知伊的數額，一項一項比較伊，就尋著此個，
ECC|7|28||我的心愛尋伊也bē得著，佇一千人的中間我會尋著一個查甫人，佇許個人的中間，我無尋著一個婦仁人。」
ECC|7|29||看啊，我只有尋著此個，就是上帝創造人本是正直，總是怹尋出多多奇巧的計謀。
ECC|8|1||是誰親像智慧的人？是誰知事情的開拆？人的智慧互伊的面有光，也互伊剛強的面得著改換。
ECC|8|2||我講著守王的命令；因為有指上帝來咒誓。
ECC|8|3||呣通趕緊離開伊的面前，呣通久長踮佇歹的事，因為伊凡事攏照家己的心意來行。
ECC|8|4||因為王的話有權，是誰會對伊講「你做甚麼」啊？
ECC|8|5||守命令的人，bē抵著災禍；智慧的人的心會辨明時勢及審判。
ECC|8|6||逐項事攏有伊的時及審判，因為人的苦難重重壓佇伊。
ECC|8|7||因為伊呣知將來的事，因為後來怎樣，是誰會給伊講啊？
ECC|8|8||無人會管伊的活命，將活命留啲；也無人會管死的日；此號的交戰，bē免得；罪惡也bē救行伊者。
ECC|8|9||這一切我攏有看見，也專心查考日光的下面所做一切的事。有時此人管彼人，致到害著伊。
ECC|8|10||我看見歹人埋葬，歸佇墓；閣行正直的離開聖的所在，佇城內互人bē記得。這也是空虛。
ECC|8|11||因為定罪無立刻施行刑罰，所以世間人心大膽行歹。
ECC|8|12||罪人雖然做歹一百擺，猶久食長歲壽；若是我準準知，敬畏上帝的，就是佇伊的面前敬畏的人，到尾欲得著福氣。
ECC|8|13||總是歹人bē得著福氣，也bē得著長歲壽；是親像影，因為伊無敬畏佇上帝的面前。
ECC|8|14||世上有發現一件空虛的事，就是有義人，伊所抵著的照歹人的行做；閣有歹人，伊所抵著的照義人的行做。我講，這也是空虛。
ECC|8|15||我就謳咾快樂的事，因為人佇日光的下面，呣值著來食來飲來快樂；因為伊佇日光的下面，上帝賞賜伊一生的年歲，佇伊所勞碌的，這常常及伊佇啲。
ECC|8|16||我專心愛識智慧，也欲看世上所做的事。（有人日暝bē睏得目睭無放瞌。）
ECC|8|17||我就看見上帝一切所做的，知人bē會查考日光的下面所做的事；因為人無論怎樣著磨來查考，也bē查出，就是智慧的人雖然掠做知，也是bē會查出。
ECC|9|1||我將這一切的事下佇心裡，欲詳細查考，就知義的人及智慧的人，及怹的所做攏佇上帝的手；或是疼，或是怨恨，攏佇怹的頭前，人呣知。
ECC|9|2||凡若臨到眾人的事攏是一樣：義人及歹人攏抵著一樣的事；好人，及清氣的人及無清氣的人，獻祭的人及無獻祭的人，也是一樣。好人按呢，罪人也按呢；咒誓者按呢；驚咒誓者也按呢。
ECC|9|3||佇日光的下面所行一切的事有一項歹代，就是眾人所抵著的攏是一樣，閣世間人的心有歹滿滿；活的時心內癲狂，後來就歸佇死人彼位。
ECC|9|4||見若屬佇活的人，彼人猶有向望，因為活的狗贏過死的獅。
ECC|9|5||活的人知會死；死的人攏呣知，也無得著報賞；怹的名人bē記得。
ECC|9|6||也怹的疼，也怹的怨恨，也怹的妒忌，攏已經消無佇日光的下面所行一切的事，怹永遠無份。
ECC|9|7||做你去歡喜食你的飯，用快樂的心飲酒，因為上帝已經接納你的所做。
ECC|9|8||你的衣服著常常白，你抹頭殼的油也呣通欠缺。
ECC|9|9||佇你一生空虛的日子，就是上帝賞賜你佇日光的下面空虛的日子，著及你所疼的婦仁人，快樂過日，因為彼是你生前佇日光的下面勞碌的事所得著的福份。
ECC|9|10||見若你的手所應該做的事著盡力去做；因為佇你所欲去的陰間，無做工，無計劃，無知識，也無智慧。
ECC|9|11||我閣越轉想：佇日光的下面，gâu走者無的確會先到；有力者無的確會卡贏；智慧者無的確會得著米糧；明理者無的確會得著好額；奇巧者無的確會得著恩典。怹所抵著的攏在佇時期及偶然的。
ECC|9|12||因為人的時期伊家己呣知。親像魚不幸互網圍著，鳥互羅網當著，災禍忽然到的時，世間人陷落佇彼內面也是按呢。
ECC|9|13||我看見日光的下面有一項智慧，照我看是真大，
ECC|9|14||就是有一個細細的城，彼中間人少少，有大的君王來攻擊伊，圍困伊，閣起高的土堆來攻擊伊。
ECC|9|15||城內有一個喪鄉閣也有智慧的人，伊用智慧救彼個城，總是無人紀念彼個喪鄉人。
ECC|9|16||我就講，智慧贏過氣力；總是彼個喪鄉人的智慧互人看輕，伊的話，也無人聽伊。
ECC|9|17||智慧的人佇安靜中講話，比戇人的頭目大聲嚷卡有人聽。
ECC|9|18||智慧贏過交戰的軍器；總是一個有罪的人會敗壞真多好事。
ECC|10|1||死的蝴蠅互做香料者的油發出臭味；按呢，一點仔的愚戇也會敗壞大智慧及尊貴。
ECC|10|2||智慧的人的心是佇伊的正手旁；愚戇的人的心是佇伊的倒手旁。
ECC|10|3||閣戇人行佇路裡欠缺智慧，對眾人講，伊是戇人。
ECC|10|4||掌權者的心神想欲攻擊你，呣通離開你的本位，因為溫和會免得大的過失。
ECC|10|5||我看見日光的下面有一項呣好，親像出佇掌權者的錯誤，
ECC|10|6||就是安置戇人佇高位；好額人坐佇低位。
ECC|10|7||我看見奴僕騎馬，貴族親像奴僕行佇地裡。
ECC|10|8||掘陷坑的，欲家己跋佇彼內面；拆牆的，欲互蛇咬著。
ECC|10|9||拍石的，會受石傷；破柴的，會對按呢抵著危險。
ECC|10|10||鐵器已經鈍，若無磨利伊的嘴，就著加出多多力；獨獨得著智慧的教示，就有利益。
ECC|10|11||未念咒的時，蛇若咬著人，念咒的人就無利益。
ECC|10|12||智慧的人的所講是恩惠的話；愚戇的嘴吞滅家己。
ECC|10|13||伊的嘴所講的話起頭是愚戇；伊的話的路尾是害人的癲狂。
ECC|10|14||戇人多多話，獨獨人呣知將來怎樣；伊身後所欲有的事是誰會給伊講啊？
ECC|10|15||戇人的勞碌致到互怹厭倦，因為入城的路，伊也呣知。
ECC|10|16||邦國啊，你的王若是囝仔，你的貴族早起時宴樂，你就有災禍！
ECC|10|17||邦國啊，你的王若是尊貴的人的子，你的貴族照時飲食，為著欲補怹的力，呣是因為好飲，你就有福氣！
ECC|10|18||因為貧憚，厝蓋塌落去；為著手貧憚，厝就漏。
ECC|10|19||筵席是為著歡喜來設。酒是互人快活；錢銀做萬事的路用。
ECC|10|20||你呣通咒詛君王，心也呣通按呢想；佇你的睏房也呣通咒詛好額人。因為空中的鳥欲傳報此個聲，有翅股的也欲講起此個事。
ECC|11|1||著將你的米糧撒佇水面，因為過多多日就欲得著。
ECC|11|2||份額著分做七抑八，因為你呣知將來有甚麼災禍到地上。
ECC|11|3||雲若有雨滿滿，就傾落佇地上。樹若倒向南，抑是向北，樹倒佇甚麼所在，就定定佇遐。
ECC|11|4||看風勢的，無欲撒種；看雲色的，無欲收割。
ECC|11|5||風所吹的路，你呣知，骨骸佇孕婦的胎怎樣生長，你也呣知；按呢，行萬事的上帝所做的，你猶原bē得著知。
ECC|11|6||早起時著撒你的種子，下昏時也呣通停你的手，因為你呣知此個彼個叨落一個欲茂盛；抑是二個欲平平好。
ECC|11|7||光真正是好，目睭看見光也是通歡喜。
ECC|11|8||人活多多年，就著快樂多多年；總是也著想到黑暗的日子。因為日子欲多多，所欲來的攏是空虛。
ECC|11|9||少年人啊，你佇少年的時著快樂。佇少年的日子，互你的心安慰你，也著照你的心所愛的，及目睭所看見的來行；總是著知，為著這一切的事，上帝欲審判你。
ECC|11|10||所以，著互憂悶離開你的心，也對你的身軀除去歹代；因為少年及壯年，攏是空虛。
ECC|12|1||你著佇少年的日，記念創造你的主，就是患難的日猶未到，也你所講，我無通佇伊快樂，許個年猶未近的時。
ECC|12|2||佇日、及光、及月、及星未變做黑暗，以及雨過身雲未閣來的代先，
ECC|12|3||當彼日顧厝的愕愕惙，有力的人酥腰，挨磨者因為怹少就息，對窗仔看出去的攏黑暗；
ECC|12|4||𥦁街路的門關啲，挨磨的聲細細，鳥仔一下哮，人就起來，唱歌的查某囝仔也攏降低。
ECC|12|5||見著高就驚，佇路中也有所驚畏，杏樹開花，草蜢做重擔，慾心攏無去；因為人歸佇伊永遠的厝，哀哭的人往來佇街路。
ECC|12|6||當銀鍊仔會斷，金碗會破，佇水泉邊的水瓶會損害，枷轆會歹佇井頂，
ECC|12|7||塵埃歸土來返本，靈魂歸佇互伊來的上帝的代先，著紀念創造你的主。
ECC|12|8||傳道者講：「空虛的空虛，凡事攏是空虛。」
ECC|12|9||閣因為傳道者有智慧，伊猶原教示百姓知識；也靜靜想，查考，閣照次序排列多多箴言。
ECC|12|10||傳道者專心尋通歡喜的話，是照正直寫的誠實話。
ECC|12|11||智慧的人的話親像茦；會長的話親像釘住的釘，攏是對一個牧者所賜的。
ECC|12|12||我的子啊，猶有一層，你著受勸戒；著冊多，無窮盡；讀冊多，身軀會厭倦。
ECC|12|13||諸個事攏已經聽了啦，結尾就是：敬畏上帝，謹慎守伊的誡命，這就是人齊備的本分。
ECC|12|14||因為見所做的，及一切隱密的事，無論是好是歹，上帝攏欲審判。
SON|1|1||所羅門詩歌中的雅歌。
SON|1|2||願伊用伊的嘴來唚我；因為你的愛情比酒卡好。
SON|1|3||你的膏油芳閣好；你的名親像倒出來的膏油，所以眾查某囝仔攏疼你。
SON|1|4||願你牽我，阮就走來隨你。王導我入伊的房內，阮欲因為你來歡喜快樂。阮欲紀念你的愛情，贏過好酒。怹疼你是應該的。
SON|1|5||耶路撒冷的眾查某囝仔啊，我是黑，猶久生做好，親像基達的布棚，親像所羅門的帳簾。
SON|1|6||呣通看我厘仔黑色是因為日曝我。我的老母諸個子曾受氣我，怹互我顧守葡萄園；總是我家己的葡萄園我無顧守。
SON|1|7||我心所疼者啊，求你給我講，你佇甚麼所在飼羊？日中晝互怹歇佇甚麼所在？佇你同伴的羊群的邊仔，我啥事親像罩面的人啊？
SON|1|8||女界中第一媠者啊，你若呣知，做你出去隨群羊的腳跡去，飼你的山羊仔佇牧者的布棚邊。
SON|1|9||我所疼者，我比並你親像法老的車的馬。
SON|1|10||你鬢邊的毛辮真媠；你的頷頸掛真珠的鍊仔真好看。
SON|1|11||阮欲給你做金鍊仔，鑲銀紐仔。
SON|1|12||王坐伊的桌的時，我哪噠的香油淐出伊的芳味。
SON|1|13||我所戀愛者是做我一包的沒藥，帶佇我的胸前。
SON|1|14||我所戀愛者是做我一葩的指甲花，佇隱基底的葡萄園內。
SON|1|15||我所疼者，看啊，你真媠！看啊，你真媠！你的目睭親像鴿。
SON|1|16||我所戀愛者啊，看啊，你真媠，實在通歡喜！咱的眠床攏是青綠的色。
SON|1|17||咱的厝的楹仔是柏香柴，伊的角仔是松柏柴。
SON|2|1||我是沙崙的玫瑰花，是山谷中的百合花。
SON|2|2||我所疼者佇諸個查某子的中間，親像茦仔內的百合花。
SON|2|3||我所戀愛者佇諸個查甫子的中間，親像樹林中的蘋果樹。我真歡喜坐佇伊的蔭影，伊的果子，我食了真甜。
SON|2|4||伊導我入筵席的所在，用疼做旗佇我的頂面。
SON|2|5||求恁用葡萄餅來補我的力，用蘋果來養我精神，因為我對愛情來致病。
SON|2|6||伊的倒手扶我的頭殼；伊的正手抱我。
SON|2|7||耶路撒冷的眾查某囝仔啊，我指羚羊以及田野的鹿母切切吩咐你：莫得拍醒伊！莫得攪擾我所疼者，聽候伊家己情願。
SON|2|8||啊！我所戀愛者的聲看啊；伊來啦！趒佇山裡跳佇嶺裡。
SON|2|9||我所戀愛者親像羚羊，抑是鹿仔。看啊，伊徛佇阮的牆壁後，對窗仔啲看，對窗仔子啲探。
SON|2|10||我所戀愛者出聲對我講：我所疼者，我的美人，起來，及我相及去！
SON|2|11||看啊，因為冬天已經過，雨已經晴息啦！
SON|2|12||遍地的花已經開，鳥仔哮的時到啦；佇咱的境內聽見鳩鵻的聲。
SON|2|13||無花果樹的果子漸漸成熟；葡萄樹開花吐出伊的芳。我所疼者，我的美人，起來，及我相及去！
SON|2|14||我的鴿啊，你佇石縫內，佇山巖隱密的所在。求你准我看見你的面，聽見你的聲；因為你的聲溫和，你的面生做媠。
SON|2|15||著給阮掠狐狸，細隻狐狸就是敗壞葡萄園的，因為阮的葡萄抵仔欲開花。
SON|2|16||我所戀愛者屬我，我也屬伊；伊佇百合花中飼伊的羊群。
SON|2|17||我所戀愛者啊，願你日涼冷，影伸長的時，倒轉來，親像羚羊，抑是鹿仔佇比特的山裡。
SON|3|1||我暝時撐佇我的眠床，尋我的心所疼者；我尋伊，也尋bē著。
SON|3|2||今我欲起來四界行佇城內，佇街路，佇寬闊的所在，我欲尋我的心所疼者。我尋伊，也尋bē著。
SON|3|3||城內巡查的人抵著我；我問怹講：恁有看見我心所疼者抑無？
SON|3|4||我離開怹無偌遠就抵著我的心所疼者。我擒伊，呣互伊去，聽候我導伊入我老母的家，就是生我者的房內。
SON|3|5||耶路撒冷的眾查某囝仔啊，我指羚羊以及田野的鹿母切切吩咐你：莫得拍醒伊、莫得攪擾我所疼者，聽候伊家己情願。
SON|3|6||彼個對曠野裡來、形狀親像火熏的柱、用沒藥及乳香以及生理人逐樣的芳粉來互伊芳的是是誰啊？
SON|3|7||看啊，是所羅門的轎；四圍有六十個勇士，攏是對以色列勇士中揀者；
SON|3|8||怹攏會曉用劍，gâu交戰，人人佩刀佇腰裡，持防暝時的危險。
SON|3|9||所羅門王用黎巴嫩的柴為家己做一頂金輦。
SON|3|10||伊的柱是用銀做的，伊的底是用金做的；伊的墊是紫色的，其中是用耶路撒冷的眾查某囝仔的愛情舖的。
SON|3|11||錫安的眾查某囝仔啊，恁著出去看所羅門王！伊戴冕旒，就是佇伊合婚的日、伊的心歡喜的日，伊的老母給伊戴的。
SON|4|1||我所疼者，看啊，你真媠！看啊，你真媠！佇帕的內面你的目睭親像鴿。你的頭毛親像山羊歸陣倒佇基列的山邊。
SON|4|2||你的嘴齒親像抵仔剪毛的一群羊，洗清氣上來，逐隻有雙生子，無一隻失落伊的子。
SON|4|3||你的嘴唇親像朱紅線；你的嘴也生做好。你的鬢邊佇帕內，親像一塊石榴。
SON|4|4||你的頷頸親像大衛的台起做軍藏局，壁頂吊一千個屏牌，攏是勇士的盾牌。
SON|4|5||你的二個奶親像一對鹿仔食草佇百合花中，就是鹿母雙生的。
SON|4|6||到日涼冷、影伸長的時，我欲去沒藥山及乳香的山頭。
SON|4|7||我所疼者，你完全媠，你無一點仔瑕疵！
SON|4|8||我的新娘，你著對黎巴嫩及我來，對黎巴嫩及我來，對亞瑪拿的頂面，對示尼珥及黑門的頂面，對獅的穴，對豹的山看落去。
SON|4|9||我的小妹啊，我的新娘啊，你奪我的心，你用目睭一下看，用你的頷頸的一條金鍊仔，奪我的心！
SON|4|10||我的小妹，我的新娘，你的愛情怎樣許美妙！你的愛情怎樣比酒卡好！你的膏油的芳味怎樣比一切的香料卡贏！
SON|4|11||我的新娘啊，你的嘴唇親像蜜房啲滴，你的舌下有蜜，有奶。你的衣服的芳味親像黎巴嫩的芳味。
SON|4|12||我的小妹，我的新娘，就是關鎖的園，蓋密的井，封密的水泉。
SON|4|13||你所出是石榴的園，有上好的果子，指甲花及哪噠的樹。
SON|4|14||有哪噠及番紅花，菖蒲及肉桂，以及諸個乳香、沒藥、沈香，及一切上等的香料。
SON|4|15||你是園中的水泉，活水的井，對黎巴嫩流落來的溪水。
SON|4|16||北風啊，著起來！南風啊，著來！吹來我的園，互伊的芳味發出。願我所戀愛的入伊的園內，食伊好的果子。
SON|5|1||我的小妹，我的新娘啊，我入我的園內，挽我的沒藥及我的香料，食我的蜜房及我的蜜，飲我的酒及我的奶。我諸個朋友，著來食！我所戀愛的，來飲，閣飲多多！
SON|5|2||我睏，我的心猶精神。這是我戀愛者的聲；伊拍門講：我的小妹，我所疼者，我的鴿，我的純全者，求你給我開門；因為我的頭殼露水滿滿，我的頭毛互暝時的露水滴tâm。
SON|5|3||我已經褪我的衫，欲怎樣閣穿？我已經洗我的腳，怎樣通閣拍垃墋啊？
SON|5|4||我所戀愛者對門孔伸手入來，我的心腸為著伊來激動。
SON|5|5||我起來，欲給我所戀愛的開門。我的二支手的沒藥滴落去；我的指頭仔有沒藥汁滴佇門閂柄。
SON|5|6||我給我所戀愛者開門；總是我所戀愛者已經越轉身去啦。我為著伊的話，神不附體；我尋伊，也尋bē著！我叫伊，伊也無應。
SON|5|7||城內巡查的人抵著我，拍我，傷我；顧城牆的人搶我moa身軀的巾。
SON|5|8||耶路撒冷的眾查某囝仔啊，我切切吩咐你；若抵著我所戀愛者，著給伊講，我因為愛情致病。
SON|5|9||你此個女界中第一媠的啊，你所戀愛者比別個所戀愛者有甚麼卡贏？你所戀愛者比別個所戀愛者有甚麼卡贏，你才按呢切切吩咐阮？
SON|5|10||我所戀愛者是白閣紅，是萬人中的第一個。
SON|5|11||伊的頭殼親像上好的金；伊的頭毛垂落來，黑親像烏鴉。
SON|5|12||伊的目睭親像溪邊的鴿，用奶洗伊，安置合式。
SON|5|13||伊的嘴䩃親像芳花歸排，親像芳草的台；伊的嘴唇親像百合花，，閣滴落沒藥汁。
SON|5|14||伊的二手親像金環，鑲黃玉；伊的身軀親像雕刻的象牙，周圍鑲藍寶石。
SON|5|15||伊的腳腿親像鍚石，安佇好金的座；伊的款式親像黎巴嫩，閣真媠親像柏香樹。
SON|5|16||伊的話極其甜；伊完全通疼。耶路撒冷的眾查某囝仔啊，這是我所戀愛者；這是我的朋友。
SON|6|1||你此個女界中第一媠的啊，你所戀愛者去叨落？你所戀愛者越轉去叨落，互阮通及你去尋伊。
SON|6|2||我所戀愛者落去伊的園，到芳花歸排，佇園內飼羊群閣挽百合花。
SON|6|3||我屬我所戀愛者，我所戀愛者也屬我；伊佇百合花的中間飼羊群。
SON|6|4||我所疼者啊，你媠親像得撒，生做好親像耶路撒冷，威儀親像抬大旗的軍隊。
SON|6|5||你的目睭呣通看我，因為會奪我的心神。你的頭毛親像山羊歸陣倒佇基列的山邊。
SON|6|6||你的嘴齒親像歸陣的羊母，洗清氣上來，逐隻有雙生子，無一隻失落伊的子。
SON|6|7||你的鬢邊佇帕內，親像一塊石榴。
SON|6|8||有六十個王后八十個嬪妃，也有算bē了的宮女。
SON|6|9||我的鴿，我的純全者，是獨一的，伊是伊的老母獨生的，是生伊者所特別疼。諸個查某囝仔看見就謳咾伊有福氣；王后嬪妃看見也謳咾伊。
SON|6|10||彼個向外面看出來、親像早起時的光、媠親像月、清潔親像日，威儀親像抬大旗的軍隊的是是誰啊？
SON|6|11||我落去硬殼的果子園，欲看山谷中青翠的植物，欲看葡萄發芛抑未，石榴開花抑未。
SON|6|12||無拍算的時，我的心安置我佇尊貴的人的車。
SON|6|13||倒來啊，倒來啊，書拉密啊；倒來，倒來，互阮看見你。恁為何欲看書拉密，親像看瑪哈念的跳舞啊？
SON|7|1||人君的查某子啊，你的腳穿鞋怎樣許媠！你的大腿圓，滑親像珍寶，是奇巧的手工做成的。
SON|7|2||你的肚臍親像圓的杯，無欠缺調和的酒；你的腹肚親像歸堆的麥，周圍有百合花。
SON|7|3||你的二個奶親像一對鹿仔，就是鹿母雙生的。
SON|7|4||你的頷頸親像象牙的塔；你的目睭親像希實本的池，倚近巴特拉併；你的鼻親像黎巴嫩的塔，向大馬色的。
SON|7|5||你的頭殼佇你的身軀親像迦密；你的頭殼頂垂落來的毛是紫色的；王為著伊的頭毛bē離得。
SON|7|6||我所疼者，你怎樣許媠！怎樣許通歡喜，互人歡喜快樂！
SON|7|7||你的身材親像棗樹；你的奶親像歸葩的果子。
SON|7|8||我講：我欲上此欉棗樹，擒伊的枝。願你的奶親像葡萄歸葩，你的氣味親像蘋果；
SON|7|9||你的嘴親像上好的酒。為著我所戀愛的飲了滑喉，流入睏的人的嘴唇。
SON|7|10||我屬我所戀愛者，伊也欣慕我。
SON|7|11||我所戀愛者啊，來啊！咱來去山場；咱來去鄉社歇暝。
SON|7|12||咱透早起來去葡萄園，看葡萄發芛開花抑無，石榴開蕊抑無；我佇遐欲將愛情互你。
SON|7|13||風茄出芳味，佇咱的門邊有逐樣真好的果子，新的舊的攏有；我所戀愛者，這攏是我給你積聚的。
SON|8|1||苦bē得著你做我的兄弟，曾吸我老母的奶的；就我若佇外面抵著你就及你唚嘴，也無人會看輕我。
SON|8|2||我欲引導你，導你入我老母的家；伊欲教示我，我欲互你飲調和的酒及石榴的汁。
SON|8|3||伊的倒手會扶我的頭殼；伊的正手欲抱我。
SON|8|4||耶路撒冷的眾查某囝仔啊，我切切吩咐恁：莫得拍醒伊、莫得攪擾我所疼者，聽候伊家己情願。
SON|8|5||彼個靠佇伊所戀愛的對曠野上來的這是是誰？我佇蘋果樹下叫醒你。你的老母佇遐經過痛苦；佇遐經過痛苦生你。
SON|8|6||求你將我下佇你的心親像印，下佇你的手骨親像印。因為愛情有大力親像死，妒忌殘忍親像陰府；所發出的熱炎親像火焰，是極猛烈的炎火。
SON|8|7||多多水bē會滅愛情，大水也bē會淹密伊。若有人欲用家內全業換愛情，的確互人藐視。
SON|8|8||阮有一個細漢小妹；猶未長成，人來講親成的日，阮著給阮的小妹怎樣設法？
SON|8|9||伊若是牆，阮欲佇伊的頂面起銀塔；伊若是門，阮欲用柏香柴板圍伊。
SON|8|10||我是牆；我的奶親像樓閣。彼時，我佇伊的目睭中親像得著平安的人。
SON|8|11||所羅門佇巴力哈們有一區葡萄園；伊將此個葡萄園租互顧守的人，怹逐人為著怹的果子著納一千銀。
SON|8|12||我的葡萄園我家己的是佇我的面前。所羅門啊，彼一千歸互你，二百歸互顧守果子的人。
SON|8|13||你踮佇園中的，同伴攏愛聽你的聲，求你互我也得著聽見。
SON|8|14||我所戀愛者啊，你著緊緊來！親像羚羊抑是鹿仔佇芳草的山。
ISA|1|1||當烏西亞、約坦、亞哈斯、希西家做猶大王的時，亞摩斯的子以賽亞，所得著論猶大及耶路撒冷的默示。
ISA|1|2||天啊，著聽！地啊，著俯耳孔！因為耶和華有講：我曾養飼子兒，培養怹大漢，怹竟然悖逆我。
ISA|1|3||牛識伊的主人，驢識伊的主人的槽，總是以色列呣識；我的百姓bē曉想。
ISA|1|4||嗐啊！犯罪的國，背罪的百姓；行歹的種類，敗壞的子兒！怹離開耶和華，看輕以色列的聖者，及伊生疏，越倒轉去。
ISA|1|5||恁沓沓悖逆，是愛閣受拍嗎？滿頭殼已經痛疼，滿心衰弱。
ISA|1|6||對腳跡底到頭殼頂，無一塊好肉，攏是傷嘴、黑青腫，及新拍的傷，攏未有收嘴，未有包密，也無用油潤澤。
ISA|1|7||恁的地已經拋荒；恁的城受火燒毀。恁的田園佇恁的面前互外邦人所深吞，已經拋荒親像互外邦人所敗壞的。
ISA|1|8||只有留錫安城，親像葡萄園的草寮，瓜仔田的草厝，受圍困的城。
ISA|1|9||若呣是萬軍的耶和華給咱留淡薄剩的百姓，咱就已經親像所多瑪、親像蛾摩拉一樣。
ISA|1|10||恁所多瑪的官長啊，著聽耶和華的話！恁蛾摩拉的百姓啊，著俯耳孔聽咱的上帝的教示！
ISA|1|11||耶和華講：恁獻許多祭物互我，有甚麼利益？公綿羊的燒祭及肥的精牲的油，我已經飽厭啦；牛牨的血，羊仔的血，山羊牨的血，我攏無歡喜。
ISA|1|12||恁來朝見我，是誰對恁討此個，來thún踏我的院啊？
ISA|1|13||莫得閣獻空空的禮物。香料是我所厭惡的；月的初一、安息日，召集的聚會，是行歹，守嚴肅會，我愞bē住。
ISA|1|14||恁逐月的初一及節期，我的心怨恨，看伊做重擔；互我擔bē起。
ISA|1|15||恁抬起手，我欲掩目睭呣看恁；恁多多祈禱，我也呣聽。恁的手滿滿刣人的血。
ISA|1|16||恁著洗、來家己清氣，對我的目睭前除去恁所行的歹，息恁的做歹，
ISA|1|17||學習行好，尋公平，拯救受壓制的；給無父的子伸冤，為守寡人辯護。
ISA|1|18||耶和華講：恁來，咱相及辯論。恁的罪雖然親像朱紅，欲變白親像雪；雖然紅親像胭脂，欲白親像羊毛。
ISA|1|19||恁若甘心聽趁，欲得著食地上的好物，
ISA|1|20||若呣聽趁，反轉悖逆，欲受刀劍吞滅。因為耶和華親嘴講伊。
ISA|1|21||嗐啊，忠信的城變做娼妓！從前充滿公平，公義踮彼內面，現今是兇手徛起。
ISA|1|22||你的銀變做渣滓；你的酒透水。
ISA|1|23||你的官長犯法，及賊鬥伴，逐個愛受賄賂，數想謝禮。怹無為著無父的子伸冤；守寡人的案件bē得著到伊的面前。
ISA|1|24||因為按呢，主──萬軍的耶和華、以色列的英雄者講：呼！我欲除我的仇讎互家己卡會安得，欲對我的對敵來報讎。
ISA|1|25||我欲閣下手佇你的身上，一盡鍛煉你的渣滓，除清你的雜質。
ISA|1|26||我欲閣設立你的審判官，親像起頭，設立你的謀士，親像早日。然後，你欲稱做公義的城，忠信的城。
ISA|1|27||錫安欲因為公平得著救贖；怹倒轉來的人欲因為公義得著救贖。
ISA|1|28||悖逆者及犯罪者欲做一下敗壞；放拺耶和華者的確消滅。
ISA|1|29||許個人欲因為恁所歡喜的橡樹來漏氣；恁欲因為所揀的園來見笑。
ISA|1|30||因為，恁欲親像葉乾去的橡樹，欲親像無水的園。
ISA|1|31||有權勢的欲親像麻屑；伊的所做親像火星，攏做一下𤏸，無人拍熄。
ISA|2|1||亞摩斯的子以賽亞，所得著論猶大及耶路撒冷的默示。
ISA|2|2||到許個日的了後，耶和華殿的山欲建立佇諸個山的頂面，pôaⁿ過攏總的山嶺；萬國攏欲來歸伊。
ISA|2|3||有多多國的百姓欲去，講：來啊，咱上耶和華的山，到雅各的上帝的殿。伊欲用伊的道路教示咱；咱亦欲行伊的路。因為律法欲對錫安出；耶和華的話欲對耶路撒冷傳播。
ISA|2|4||伊欲佇列國中來審判，為著多多百姓來解決。怹欲將怹的刀拍做犁頭，將怹的槍拍做鐮仔。此國無抬刀攻擊彼國；怹亦無閣學習交戰。
ISA|2|5||雅各的家啊，著來！咱著佇耶和華的光明中來行。
ISA|2|6||耶和華，你有放拺你的百姓雅各的家，因為怹充滿東方的風俗，行邪術的，親像非利士人，也及外邦人結約。
ISA|2|7||伊的地有金銀滿滿，伊的財寶bē算得；伊的地有馬滿滿，伊的車也bē算得。
ISA|2|8||伊的地有偶像滿滿；怹跪拜家己手所造的，就是家己的指頭仔所做的。
ISA|2|9||卑賤者屈落；尊貴者降低；你莫得赦免伊。
ISA|2|10||你著入石洞，匿佇土裡，閃避耶和華的顯赫及伊威嚴的榮光。
ISA|2|11||到彼日，目頭高的人欲降做低；驕傲的人欲受屈落；獨獨耶和華至尊無對。
ISA|2|12||因為萬軍的耶和華有一日，欲攻擊一切驕傲自高者，及一切升高者攏降做低；
ISA|2|13||閣攻擊黎巴嫩一切高大的柏香樹及巴珊一切的橡樹；
ISA|2|14||閣攻擊一切的高山及一切大的山嶺；
ISA|2|15||閣攻擊一切的高台及一切堅固的城牆；
ISA|2|16||閣攻擊他施一切的船隻及一切通意愛媠的物。
ISA|2|17||驕傲的人欲受屈落；自高的人欲降做低。佇彼日，獨獨耶和華至尊無對；
ISA|2|18||偶像欲做一下無去。
ISA|2|19||耶和華起來，互地大振動的時，人就入石洞，入土孔，閃避耶和華的顯赫及伊威嚴的榮光。
ISA|2|20||到彼日，人欲將所造來拜銀的偶像、金的偶像㧒互田鼠及蜜婆。
ISA|2|21||到耶和華起來，互地大振動的時，人欲入石磐縫及山洞，閃避耶和華的顯赫及伊威嚴的榮光。
ISA|2|22||恁莫得倚靠世間人。不過有一條氣佇鼻孔；通算做甚麼啊？
ISA|3|1||看啊，因為主──萬軍的耶和華對耶路撒冷及猶大，除去怹所倚靠的，所依倚的，就是所倚靠的米糧，所倚靠的水；
ISA|3|2||除去勇士及戰士，審判官及先知，占卜者及長老，
ISA|3|3||五十夫長及尊貴的人，謀士及巧的師傅，以及gâu行法術的。
ISA|3|4||我欲互囝仔做怹的領袖，互嬰仔管轄怹。
ISA|3|5||百姓欲大家相壓制；逐人受厝邊的壓制。少年人欲侮慢老人；卑賤的人欲侮慢尊貴的人。
ISA|3|6||人欲佇伊的老父的家搝伊的兄弟，講：你有衣服，著做阮的官長。此個倒壞的景況通歸你的手料理！
ISA|3|7||彼時，伊欲大聲講：我無欲做醫治恁的；因為我的家無米糧，也無衣服，恁呣通設立我做百姓的官長。
ISA|3|8||耶路撒冷衰敗，猶大倒壞；因為怹的嘴舌以及行做及耶和華反對，惹著伊榮光的目睭。
ISA|3|9||怹的面色干證家己的無正直；怹講起家己的罪惡，並無隱瞞，親像所多瑪一樣。怹有災禍啊！因為怹家己取災害。
ISA|3|10||論義人恁著講：伊有福氣，因為欲食家己行做所結的果子。
ISA|3|11||歹人有災禍啊！伊欲抵著災難！因為欲照伊所行的受報應。
ISA|3|12||論到我的百姓，囝仔壓制怹，婦仁人管轄怹。我的百姓啊，引導你的互你行差錯，閣毀壞你所行的道路。
ISA|3|13||耶和華起來爭辯，徛啲審判許個百姓。
ISA|3|14||耶和華欲審問伊百姓中的長老及怹的領袖，講：食了葡萄園的果子的就是恁；對喪鄉人所搶的攏佇恁的家。
ISA|3|15||恁啥事壓制我的百姓，掃喪鄉人的面皮？這是主──萬軍的耶和華講的。
ISA|3|16||耶和華閣講：因為錫安許個查某子驕傲，行路頷頸伸長長，看人使目尾，跕腳行，腳環鏗鏘哮，
ISA|3|17||所以，主欲互錫安許個查某子臭頭堅疕；耶和華閣互怹赤身露體。
ISA|3|18||到彼日，主欲除去怹媠的腳環、頭毛網、月簪、
ISA|3|19||耳環、手鐲、罩面的帕、
ISA|3|20||花帽、腳鍊、花帶、香盒、符袋、
ISA|3|21||手指、鼻環、
ISA|3|22||禮服，外套、披肩、荷包、
ISA|3|23||手鏡，幼苧衫、包頭的巾、遮身軀的帕。
ISA|3|24||欲有臭氣來替芳味，索仔來替腰帶，頭殼光裸裸來替媠的頭毛，麻布縖腰來替媠的衣服，用火的灸傷來替伊媠的面貌。
ISA|3|25||你的查甫丁欲倒佇刀下；你的勇士欲死佇戰陣。
ISA|3|26||伊的城門欲悲傷、哀叫；伊欲冷靜坐佇土腳。
ISA|4|1||佇彼日，七個婦仁人欲擒一個查甫人，講：「阮食家己的米糧，穿家己的衣裳，獨獨求你准阮歸佇你的名；來除去阮的見誚。」
ISA|4|2||到彼日，耶和華所發生的芛欲媠閣榮光，土地的出產欲做以色列逃脫的人的榮光體面。
ISA|4|3||凡若留佇錫安、存佇耶路撒冷，記載佇耶路撒冷應該得著活的人，攏欲稱做聖。
ISA|4|4||就是佇主用審判的神、燒毀的神，洗除錫安查某子的污穢，清氣耶路撒冷中刣人流血的時。
ISA|4|5||耶和華欲佇錫安山遍地，及伊許個會的頂面，日時起雲及煙，暝時有火焰的光。因為佇攏總榮光的頂面的確有遮蓋。
ISA|4|6||欲有亭仔，日時通做蔭影來閃避熱，也通做逃閃匿身的所在，閃避狂風大雨。
ISA|5|1||我欲為著我所親疼者唱歌，是我所疼者的歌，論伊的葡萄園：我所親疼者有葡萄園佇真肥的山頭。
ISA|5|2||伊開墾彼個園，除去石頭，栽上等的葡萄樹，佇園內起一座樓，閣掘酒窟佇遐；向望結好的葡萄，無拍算結野葡萄。
ISA|5|3||恁徛起耶路撒冷者及猶大人啊，今請恁佇我及我的葡萄園中，判斷著呣著。
ISA|5|4||我為我的葡萄園所做的以外，猶有甚麼通做啊？我向望結好的葡萄，怎樣反轉結野葡萄啊？
ISA|5|5||今我給恁講，我欲對我的葡萄園怎樣行：我欲拆去籬笆，互伊受吞滅，拆毀圍牆，互伊受thún踏。
ISA|5|6||我欲互伊荒廢，無閣修整，無閣耡剷，反轉發莿仔及蒺藜。我也欲命令雲無落雨佇伊的頂面。
ISA|5|7||因為萬軍的耶和華的葡萄園就是以色列家；伊所歡喜的樹就是猶大人。伊所向望的是公平，反轉有暴虐；所向望的是公義，反轉有叫冤枉。
ISA|5|8||有災禍啊！許個用厝接厝，用田接田，致到無留空地的，剩恁家己徛彼個境內。
ISA|5|9||我親耳聽見萬軍的耶和華講：的確有多多大閣媠的厝宅，成做拋荒，無人徛起。
ISA|5|10||三十畝的葡萄園只有出一罷特的酒；一賀梅珥的種子只有收成一伊法的米糧。
ISA|5|11||災禍啊！許個透早起來放縱飲厚酒，直直到暝深，甚至到因為酒發狂。
ISA|5|12||怹佇筵桌彈琴，彈瑟，拍鼓，歕笛仔，飲酒，無想著耶和華的所行，亦無留心伊的手所做的。
ISA|5|13||所以，我的百姓因為無知受人掠去；怹尊貴的人真枵餓，歸陣的百姓極其嘴乾。
ISA|5|14||因為，陰間擴大伊的所愛，開伊無限量的嘴；怹的榮光、怹的眾人、怹的奢華，及怹中間快樂的人攏落佇彼內面。
ISA|5|15||卑賤者屈落；尊貴者降低；目頭高的人也降低。
ISA|5|16||只有萬軍的耶和華對審判來尊做高；聖的上帝對公義顯明做聖。
ISA|5|17||彼時，羊仔欲來食草，親像佇家己的草場；富人拋荒的所在，出外人欲食伊。
ISA|5|18||有災禍啊！用虛假做索來引罪惡！閣親像用拖車的索來搝罪過，
ISA|5|19||怹講：願伊緊緊行，快快成伊的所做，互阮看見；願以色列的聖者所計劃的迫倚來，互阮知。
ISA|5|20||有災禍啊！許個稱歹做好，稱好做歹，用暗做光，用光做暗，用苦做甜，用甜做苦的。
ISA|5|21||有災禍啊！許個家己看做有智慧，家己看做通達者。
ISA|5|22||有災禍啊！許個勇敢佇飲酒，用能力調和厚酒者。
ISA|5|23||怹因為受賄賂，就稱歹人做義，將義人的義給伊搶去。
ISA|5|24||所以親像火舌燒稻稿，乾草落佇火焰中，親像按呢，怹的根欲親像朽爛的物，怹的花欲親像塵埃飛起來；因為怹棄拺萬軍的耶和華的教示，看輕以色列的聖者的話。
ISA|5|25||所以，耶和華的受氣對伊的百姓發作。伊的手伸出攻擊來拍怹，諸個山嶺就搖泏；怹的身屍佇街市親像糞土。雖然按呢，伊的受氣猶未消；伊的手猶伸啲。
ISA|5|26||伊欲出旗號，招遠遠的百姓，出口號叫怹對地極來；看啊，怹欲緊緊走來。
ISA|5|27||其中無有厭倦者，無有跋倒者；無有盹眠者，無有睏者；腰帶也無放鬆，鞋帶也無拍斷。
ISA|5|28||怹的箭真利，弓也拼緊。馬蹄親像𠕇的石，車輪親像捲螺風。
ISA|5|29||怹欲哮，親像母的獅，亦親像細隻獅啲哮；怹欲噤噤哮來搙怹所咬的物，拖到穩當的所在，無人會救倒轉。
ISA|5|30||彼日，怹欲對怹噤噤哮，親像海嘩嘩哮；人若看落地，就看見有黑暗艱苦，光明佇雲內變做黑暗。
ISA|6|1||當烏西亞王死彼年，我看見主坐佇高高的寶座。伊的衣服垂落滿殿。
ISA|6|2||佇伊的頂面有西拉兵跟隨啲徛，各有六個翅：用二個翅遮面，二個翅遮腳，二個翅啲飛；
ISA|6|3||此個唱彼個和講：聖哉！聖哉！聖哉！萬軍的耶和華；伊的榮光充滿全地！
ISA|6|4||門框因為唱和的聲來振動，殿就有煙雲滿滿。
ISA|6|5||彼時我講：「我有災禍啊！我滅無啦！因為我是嘴唇無清氣的人，閣踮佇嘴唇無清氣的百姓中，因為我目睭有看見王──萬軍的耶和華。」
ISA|6|6||有一個西拉兵飛來倚我，伊的手提熱熱的炭，是用火鉗對壇頂提來的。
ISA|6|7||將炭下佇我的嘴，講：「看啊，此個下佇你的嘴唇，你的罪過就除去，你的罪惡就赦免。」
ISA|6|8||我閣聽見主的聲講：「我通差是誰啊？是誰欲為阮去？」我就講：「我佇遮，通差我！」
ISA|6|9||伊講：「你去給此個百姓講：恁聽是欲聽，總是bē明白；看是欲看，總是bē曉得。
ISA|6|10||互此個百姓心鈍，耳孔重，目睭瞌密；免得怹用目睭看見，用耳孔聽見，心曉悟，越倒轉來得著醫好。」
ISA|6|11||我就講：「主啊，這欲偌久啊？」伊講：到諸個城拋荒，無人徛起，厝內無人，土地極其拋荒。
ISA|6|12||閣到耶和華遷徙許個人到遠遠，此個地多多放下啲。
ISA|6|13||佇彼中間若猶剩十份的一份，亦欲受吞滅，親像栗樹、橡樹雖然剉起來，總是樹頭猶留啲。按呢有此個聖的後裔就是彼個樹頭。
ISA|7|1||烏西亞的孫、約坦的子、猶大王亞哈斯坐位的時，亞蘭王利汛及以色列王利瑪利的子比加上來攻擊耶路撒冷，總是攻bē破。
ISA|7|2||有人給大衛的家講：「亞蘭及以法蓮已經會盟。」王的心及百姓的心攏搖動，親像樹林內的樹互風吹振動一樣。
ISA|7|3||耶和華對以賽亞講：「今你及你的子施亞雅述出去，到頂的池的水溝口，佇漂布師傅的田的大路，迎接亞哈斯，
ISA|7|4||對伊講：『你著謹慎安靜，莫得因為此二支出煙的火把頭，就是亞蘭的利汛及利瑪利的子，烈的受氣，來驚惶失膽。
ISA|7|5||因為亞蘭及以法蓮，及利瑪利的子，設歹的計謀害你，
ISA|7|6||講：咱著上來去攻擊猶大，擾亂伊，攻破伊，佇伊的中間設立他比勒的子做王。
ISA|7|7||主耶和華講：此個計謀bē建立，亦bē成。
ISA|7|8||因為大馬色做亞蘭的頭；利汛做大馬色的頭。（佇六十五年來，以法蓮的確破壞，致到bē成做國。）
ISA|7|9||閣撒瑪利亞做以法蓮的頭；利瑪利的子做撒瑪利亞的頭。設使恁呣信，就的確bē會徛在。』」
ISA|7|10||耶和華閣吩咐亞哈斯講：
ISA|7|11||「你著對耶和華──你的上帝求一個兆頭：通求伊佇深淵，抑是極高的天。」
ISA|7|12||亞哈斯講：「我呣求；亦呣試耶和華。」
ISA|7|13||以賽亞講：「大衛的家啊，恁著聽！恁互人為難豈算做小可事，亦欲互我的上帝為難嗎？
ISA|7|14||因為按呢，主本身欲互恁一個兆頭，看啊，有在室女欲懷孕生子，給伊號名叫以馬內利。
ISA|7|15||到伊會曉得放拺歹揀好的時，伊才欲食奶油及蜜。
ISA|7|16||因為佇此個囝仔猶未曉得放拺歹揀好的代先，你所驚的彼二個王的地欲抵著放拺。
ISA|7|17||耶和華欲互患難的日臨到你及你的百姓，以及你老父的家，對以法蓮離開猶大以來，未曾有此號的日就是亞述王來。
ISA|7|18||「彼時，耶和華欲出口號，招埃及江河的源頭的蝴蠅以及亞述地的蜂；
ISA|7|19||攏欲飛來，歇佇拋荒的山谷、石縫，及一切的莿帕，及一切的草場。
ISA|7|20||「彼時，主欲用對河外雇倩的剃頭刀，就是亞述王，來剃怹的頭及腳的毛，亦欲一盡髡怹的嘴鬚。
ISA|7|21||「彼時，一人欲飼一隻牛母，二隻綿羊母；
ISA|7|22||因為出奶多，伊欲食奶油，佇境內所剩的人攏欲食奶油及蜜。
ISA|7|23||「前，凡若栽一千欉的葡萄樹、值一千銀，到彼時欲生莿帕及蒺藜。
ISA|7|24||人上去遐，著帶弓箭，因為遍地滿滿莿帕及蒺藜。
ISA|7|25||所有用鋤頭掘的山地，你因為驚茦帕及蒺藜，呣敢上去遐；不過做放牛的所在，做羊thún踏的位。」
ISA|8|1||耶和華對我講：「你提一個大的牌，用人通行的字來寫，論起『瑪黑珥．沙拉勒．哈施罷斯』。
ISA|8|2||我欲叫誠實的干證，就是祭司烏利亞及耶比利家的子撒迦利亞來做干證。」
ISA|8|3||我及先知娘同房；伊懷孕生子，耶和華就對我講：「給伊號名叫瑪黑珥．沙拉勒．哈施罷斯；
ISA|8|4||因為此個嬰仔bē曉叫阿爸、阿母的代先，大馬色的財寶及撒瑪利亞受搶的物攏搬佇亞述王的面前。」
ISA|8|5||耶和華閣對我講：
ISA|8|6||「因為此個百姓厭賤西羅亞慢慢流的水，歡喜利汛及利瑪利的子；
ISA|8|7||所以，主欲互彼個河真大真雄的水流來淹怹，就是亞述王及伊一切的榮光，欲pôaⁿ過伊一切的水溝，漲滿伊諸個岸；
ISA|8|8||欲沖入猶大，漲滿四界淹，高到頷頸。以馬內利啊，伊的翅展開，遍滿你的地。」
ISA|8|9||列國的百姓啊，出在恁喧嘩，到尾的確破壞；遠的人啊，著俯耳孔來聽！出在恁縖腰，的確欲破壞；出在恁縖腰，的確欲破壞。
ISA|8|10||出在恁設計謀，的確歸空空；出在恁議論，的確bē成立；因為上帝及阮佇啲。
ISA|8|11||耶和華用大權能的手，指示我用話警戒我講，呣通行此個百姓所行的路，對我講：
ISA|8|12||「此個百姓所講叫做結黨的，恁莫得講做結黨。怹所驚的，恁莫得驚，亦莫得愞。
ISA|8|13||獨獨著尊萬軍的耶和華做聖，伊是恁所著驚者，所著愞者。
ISA|8|14||伊欲做聖所，亦欲向以色列二家做跋倒人的石，塞礙人的石磐；向耶路撒冷徛起的百姓做活罩及羅網。
ISA|8|15||多多人欲佇彼頂面著觸跋倒，跋到碎碎，亦互伊網著掠著。」
ISA|8|16||你著將干證的話捲緊緊，封密律法佇我學生的中間。
ISA|8|17||我欲聽候耶和華就是家己掩伊的面佇雅各的家者；我亦欲向望伊。
ISA|8|18||看啊，我及耶和華所互我的子，攏是萬軍的耶和華踮佇錫安山的，所用做兆頭記號佇以色列中者。
ISA|8|19||若有人對恁講：「恁著去問童乩及行邪術者，怹的聲音嘰嘰叫叫，言語細細。」著應講：「百姓豈呣著問伊的上帝嗎？豈通為活人去問許個死者嗎？」
ISA|8|20||人著照律法及干證的話；若無趁此個話來講，就bē得著看見早起時的光。
ISA|8|21||怹欲經過此個地，受艱苦，受枵餓；枵餓的時，心內家己受氣，咒詛怹的王及怹的上帝。
ISA|8|22||抬頭看天，俯落看地，無拍算，一盡是艱苦、黑暗，及痛苦的黑暗。受趕佇黑黑暗暗的內面。
ISA|9|1||總是彼個曾受痛苦的地無閣踮佇黑暗。前上帝互西布倫及拿弗他利的地受看輕，後來就互沿海的路，約但的河外，外邦的加利利得著榮光。
ISA|9|2||行佇黑暗中的百姓看見大光；徛起佇死蔭的地的有光照怹。
ISA|9|3||你互此個國民多多，亦加添怹的歡喜；怹佇你的面前歡喜，親像收割的歡喜，親像人分所搶的物彼號的快樂。
ISA|9|4||因為伊所背重的軛，及肩頭頂的枴，以及壓制伊者的槌，你攏給伊遏折，親像佇米甸的日一樣。
ISA|9|5||因為交戰中穿甲的人的軍裝，及翱佇血內的衫，攏欲受燒，做燃火的柴。
ISA|9|6||因為有一個嬰仔為咱來出世；有一個子賞賜咱。伊欲負擔國政；伊的名稱做「奇妙謀士、全能的上帝、永遠佇啲的父、和平的人君」。
ISA|9|7||伊的國政及平安欲加添無窮盡。就是佇大衛的寶座及伊的國，欲用審判公義來建立伊保護伊，對今到永遠。萬軍的耶和華的熱心欲成此個事。
ISA|9|8||主發出一句話互雅各家，彼個話亦臨到以色列族。
ISA|9|9||此個眾百姓，就是以法蓮及徛起佇撒瑪利亞者，攏欲知；怹照怹驕傲自大的心講：
ISA|9|10||磚甓已經倒，阮欲拍石來起；桑材樹已經剉，阮欲用柏香樹來替換。
ISA|9|11||所以，耶和華欲起利汛的對敵來攻擊伊，亦欲激動伊的對敵。
ISA|9|12||東有亞蘭人，西有非利士人；怹開嘴吞食以色列。雖然按呢，耶和華的受氣猶未消；伊的手猶久伸啲。
ISA|9|13||此個百姓猶原無歸向拍怹的主，亦無尋萬軍的耶和華。
ISA|9|14||所以，耶和華佇一日的中間，欲對以色列斬斷頭及尾，棕樹枝及蘆葦──
ISA|9|15||老大及尊貴的人就是頭，用白賊話教示人的先知就是尾。
ISA|9|16||因為，引導此個百姓者互怹行差路；互怹引導者攏受吞滅。
ISA|9|17||所以，主無歡喜怹的少年人，亦無欲憐憫怹的孤兒寡婦；因為，逐人是褻瀆者，是行歹者，閣逐人的嘴攏是講戇話。雖然按呢，耶和華的受氣猶未消；伊的手猶原伸啲。
ISA|9|18||因為邪惡親像火𤏸，燒滅莿帕及蒺藜，閣𤏸佇艷艷的樹林，成做煙柱，轉踅(se̍h)淐上高。
ISA|9|19||因為萬軍的耶和華的大受氣，地遍遍受燒，百姓成做火𤏸的柴；兄弟無相可憐。
ISA|9|20||人正旁搶提，猶原是枵，倒旁吞咬，猶原bē飽；逐人咬伊家己手骨的肉。
ISA|9|21||瑪拿西攻以法蓮；以法蓮攻瑪拿西，二族合攻猶大。雖然按呢，耶和華的受氣猶未消；伊的手猶久伸啲。
ISA|10|1||有災禍啊！許個設立不義的律例者及記載奸詐的判詞者，
ISA|10|2||枉屈喪鄉人的案件，搶奪我的百姓中困苦的人的情理，用寡婦準做所搶的物，用孤兒準做所劫的物。
ISA|10|3||當降刑罰的日，有災禍對遠遠臨到，彼時，恁欲怎樣？恁欲走去求甚麼人救恁啊？恁的財寶欲留佇甚麼所在？
ISA|10|4||怹只有屈身佇受掠的人的下面，倒佇受刣的人的下面。雖然按呢，耶和華的受氣猶未消；伊的手猶原伸啲。
ISA|10|5||有災禍啊，亞述是我受氣的槌，手中抬我的痛恨做柺。
ISA|10|6||我欲差伊攻擊邪惡的邦國，吩咐伊攻擊我所受氣的百姓，搶伊所搶的，掠伊所掠的，將怹thún踏，親像街路的土糜一樣。
ISA|10|7||總是，伊呣是此號意思；伊的心亦呣是此個打算。伊的心內反轉想毀滅，剿滅多多國。
ISA|10|8||因為伊講：我的人臣豈無攏是王嗎？
ISA|10|9||迦勒羅豈呣是親像迦基米施嗎？哈馬豈呣是親像亞珥拔嗎？撒瑪利亞豈呣是親像大馬色嗎？
ISA|10|10||我的手已經到偶像的國；怹雕刻的偶像贏過耶路撒冷及撒瑪利亞的偶像。
ISA|10|11||我怎樣款待撒瑪利亞及其中的偶像，豈bē照按呢款待耶路撒冷及其中的偶像嗎？
ISA|10|12||主佇錫安山及耶路撒冷成伊一切所做者的時，講：「我欲刑罰亞述王心驕的行做及伊目頭高的榮光。」
ISA|10|13||因為伊講：我所成的事是用我的手的能力及我的智慧，我本有聰明。我移徙列國的地界，搶怹的財寶；閣我親像勇士，互坐高位的降做低。
ISA|10|14||我的手提著列國的財寶，親像提鳥仔巢；我得著全地，親像拾著所放拺的鳥仔卵。無有撇翅的；無有開嘴的，無有哮叫的。
ISA|10|15||今斧頭豈會對用伊來剉柴者家己誇口嗎？鋸仔豈會對彼個拖鋸者家己品嗙嗎？這是親像槌仔運轉彼個抬伊者，親像柺仔抬起彼個呣是柴者。
ISA|10|16||因為按呢，主──萬軍的主，欲互伊肥的變做瘦，佇伊榮光的下面欲有火𤏸起來，親像火燒一樣。
ISA|10|17||以色列的光欲做火；伊的聖者欲做火焰。佇一日的中間，將伊的莿帕及蒺藜燒了了；
ISA|10|18||閣將伊的樹林及肥地的榮光，對神魂到肉體攏燒滅伊，勢面親像破病人漸漸衰敗。
ISA|10|19||伊的樹林剩的樹無幾欉，囝仔亦會記伊的數額。
ISA|10|20||到彼日，以色列所剩的及雅各家所逃脫的，無閣倚靠彼個拍怹的，是欲誠實倚靠耶和華──以色列的聖者。
ISA|10|21||所剩的，欲倒轉來，就是雅各家所剩的，歸佇全能的上帝。
ISA|10|22||以色列啊，你的百姓雖然多親像海沙，只有剩的倒轉來。衰敗的事已經定著，用公義來充滿。
ISA|10|23||因為主──萬軍的耶和華佇全地中欲行所定著的滅無。
ISA|10|24||所以，主──萬軍的耶和華按呢講：「徛起錫安我的百姓啊，亞述雖然用槌拍恁，閣親像埃及的款抬枴仔攻擊你，你呣免驚伊。
ISA|10|25||因為閣霎仔久，受氣就欲明白，閣我的受氣欲對怹的滅無來息。
ISA|10|26||萬軍的耶和華欲抬起鞭來拍伊，親像佇俄立的石磐拍米甸。伊的柺仔欲伸佇海頂，伊欲抬起，親像佇埃及一樣。
ISA|10|27||到彼日，亞述的重擔欲離開你的肩頭；伊的軛欲離開你的頷頸；伊的軛也欲因為抹油的緣故來毀壞。」
ISA|10|28||亞述到亞葉，經過米磯崙，放行李佇密抹。
ISA|10|29||怹經過隘口，佇迦巴歇暝。拉瑪人驚惶；掃羅的基比亞人逃走。
ISA|10|30||迦琳徛起的百姓啊，著大聲喉叫！萊煞的人啊，著俯耳孔！慘啊！困苦的亞拿突啊！
ISA|10|31||瑪得米那人閃避；基柄徛起的百姓逃走。
ISA|10|32||彼日，伊紮兵佇羅伯，比手向錫安城的山──就是耶路撒冷的山頭。
ISA|10|33||看啊，主──萬軍的耶和華用互人驚的威嚴來剉樹枝；長的欲受剉，高的欲降低。
ISA|10|34||艷的樹林，伊欲用鐵器剉伊；閣黎巴嫩欲對大權能者來倒落去。
ISA|11|1||對耶西的樹頭欲發一支芛；對伊的根所生的枝欲結果子。
ISA|11|2||耶和華的神欲踮佇伊，就是智慧及聰明的神，計劃及能力的神，智識及敬畏耶和華的神。
ISA|11|3||伊欲掠敬畏耶和華做歡喜；伊呣是憑目睭所看見來審判，亦呣是憑耳孔所聽見來擬斷；
ISA|11|4||伊欲用公義審判喪鄉人，用正直擬斷世上謙卑的人，用嘴中的柺拍世界，用嘴唇的氣刣死歹人。
ISA|11|5||公義欲做伊的腰帶；信實欲做伊的身軀的帶。
ISA|11|6||豺狼欲及綿羊仔相及住，豹及山羊子相及倒啲；牛仔及細隻獅及肥的精牲；最細漢的囝仔欲牽怹。
ISA|11|7||牛及熊欲相及食；怹的子欲相及倒啲；獅欲食草親像牛。
ISA|11|8||食奶的囝仔欲𨑨迌佇惡蛇的孔口；斷奶的囝仔欲下手佇毒蛇的穴。
ISA|11|9||佇我的聖山的遍地，的確無損傷無陷害；因為認識耶和華的知識欲充滿地上，親像水淹滿佇洋海。
ISA|11|10||到彼日，耶西的根頭竪(khiā)做萬百姓的大旗；列邦欲歸倚伊，伊安息的所在有大榮光。
ISA|11|11||當彼日，主欲第二擺伸手救贖伊的百姓中所剩者，對亞述、埃及、巴忒羅、古實、以攔、示拿、哈瑪，及眾海嶼倒來。
ISA|11|12||伊欲向列國竪(khiā)大旗，招集以色列受趕散的人，聚集猶大四散的人，對地的四極來。
ISA|11|13||以法蓮的怨妒欲消無；猶大的對敵欲除滅。以法蓮無欲怨妒猶大，猶大無欲對敵以法蓮。
ISA|11|14||怹欲向西飛去，拍佇非利士人的肩頭頂，相及搶東方的人，伸手佇以東及摩押；亞捫族亦欲順服怹。
ISA|11|15||耶和華欲互埃及海的港乾去，用大風拽伊的手佇大河的頂面，互河分做七條，人拖鞋會得過去。
ISA|11|16||為著伊所剩的百姓，就是對亞述剩倒來者，欲有一條大路，親像當日為著以色列對埃及地上來者一樣。
ISA|12|1||到彼日你欲講：耶和華啊，我欲感謝你！因為你雖然曾受氣我，今你的受氣已經息；你亦安慰我。
ISA|12|2||看啊！上帝是拯救我者；我欲倚靠伊，亦無驚。因為主耶和華是我的氣力，是我的詩歌，伊亦成做救我者。
ISA|12|3||恁欲對救恩的水泉歡喜來汲水。
ISA|12|4||佇彼日，恁欲講：著感謝耶和華，求叫伊的名；將伊所行的報揚佇列邦中，講起伊的名已經受尊做高。
ISA|12|5||恁著唱歌謳咾耶和華，因為伊所行的真顯赫；願此個代誌遍傳佇天下。
ISA|12|6||錫安徛起的百姓啊，恁著出大歡喜的聲，因為以色列的聖者佇恁的中間做大。
ISA|13|1||亞摩斯的子以賽亞，所看見論巴比倫的默示。
ISA|13|2||恁著佇光裸裸(khō-khō)的山竪(khiā)大旗，對怹出聲拽(ia̍t)手，互怹入貴族的門。
ISA|13|3||我吩咐我所揀出來的人；我已經為著我的受氣，來召我的勇士──就是許個品嗙自高的人。
ISA|13|4||山裡有多多人的聲，親像大陣的百姓。有多多國的百姓聚集嘩嘩哮的聲；這是萬軍的耶和華點齊軍隊，欲交戰。
ISA|13|5||怹對遠的所在來，對天邊來，就是耶和華及行伊的受氣的家私欲毀滅此個全地。
ISA|13|6||恁著哀哭，因為耶和華的日子近啦！親像毀滅對全能者來。
ISA|13|7||所以，攏總的手欲軟落去；眾人的心欲消溶。
ISA|13|8||怹欲驚惶；痛疼艱苦欲擒著怹。怹攪絞，親像欲生子的婦仁人，蛟大家卬愕相看，面親像火焰的面。
ISA|13|9||看啊，耶和華的日臨到，欲有殘忍、痛恨、大受氣，互此個地拋荒，對彼中間除滅有罪的人。
ISA|13|10||天頂的眾星列宿攏無發出光；日頭抵仔出就變黑暗；月亦無發出伊的光。
ISA|13|11||我欲因為邪惡刑罰世界，因為罪孽刑罰歹人，互驕傲的人的濫糝息去，壓制強暴的人的自高。
ISA|13|12||我欲互人比好金卡少，互人比俄斐的金卡少。
ISA|13|13||所以，我欲互天振動，互地搖泏，離開伊的本位，就是佇萬軍的耶和華的痛恨及伊大受氣的日。
ISA|13|14||怹欲親像受追趕的鹿，親像無人聚集的羊，逐人倒去本族，逐人逃走到本所在。
ISA|13|15||見若互伊抵著的欲受鑿𥦁；見若互伊掠著的欲互刀刣死。
ISA|13|16||怹的嬰仔欲佇怹的目前互人摔死；怹的厝欲互人搶奪；怹的某欲互人凌辱。
ISA|13|17||我欲激動米太人來攻擊怹。怹無對重銀，亦無愛揲金。
ISA|13|18||怹的弓欲拍死伊的少年人，無憐憫婦仁人的胎孕，怹的目睭也無可憐囝仔。
ISA|13|19||巴比倫平素做列國的榮光，做迦勒底人驕傲的妝飾，欲親像所多瑪、蛾摩拉互上帝所毀壞。
ISA|13|20||伊的內面的確永永無人住，代代無人徛起。亞拉伯人無佇遐搭布棚；顧羊的人亦無互羊群倒佇遐。
ISA|13|21||只有曠野的走獸倒佇遐；噤噤哮的獸滿厝間。駝鳥踮佇遐；野山羊佇遐跳舞。
ISA|13|22||豺狼欲哮佇伊的營盤；山狗欲哮佇伊宴樂的宮殿；伊的時近啦；伊的日子無久長。
ISA|14|1||耶和華欲憐憫雅各，欲閣揀以色列，將怹安置佇本所在。寄腳的欲歸倚怹，及雅各家聯合。
ISA|14|2||列邦欲將怹帶倒來本所在；以色列家欲佇耶和華的地得著怹做奴僕女婢，亦欲搶掠前搶掠怹者，管轄前壓制怹者。
ISA|14|3||當耶和華互你脫離艱苦、煩惱，及人勉強你做的苦工，得著平安的日，
ISA|14|4||你欲做此個歌論巴比倫王講：制壓人的怎樣竟然無去？勒索人的怎樣竟然無去？
ISA|14|5||耶和華有遏折歹人的柺，及管轄人者的權柄，
ISA|14|6||就是佇受氣中連連拍諸個百姓的，佇受氣中管轄列國，行窘迫無人阻止的。
ISA|14|7||今全地得著安息、平靜；人攏出歡喜的聲。
ISA|14|8||松樹及黎巴嫩的柏香樹攏因為你歡喜，講：對你倒落去，無人閣上來剉阮。
ISA|14|9||你落去的時，陰間就為你振動來迎接你，閣因為你驚動許個曾佇世間做領袖的陰魂，亦互許個曾做列國的君王的，攏對伊的座位徛起來。
ISA|14|10||怹攏欲應你講：你亦變做軟弱親像阮嗎？你亦及阮相親像嗎？
ISA|14|11||你的威風及你的琴瑟的聲攏落到陰間。舖佇你的下面的是蟲，蓋佇你的頂面的是蛆。
ISA|14|12||天光早的啟明星啊，你怎樣對天墜落？你此個攻破列國的怎樣受砍倒佇地上？
ISA|14|13||你的心內曾講：我欲上到天頂；我欲舉起我的座位佇上帝眾星的頂面；我欲坐佇聚會的山，佇北方的極頭。
ISA|14|14||我欲上到比雲卡高的頂面；我欲及至高者平等。
ISA|14|15||總是，你欲墜落陰間，到深坑的極頭。
ISA|14|16||凡若看見你的攏欲注目看你，留心想你，講：
ISA|14|17||互大地搖泏，互列國振動，互世界拋荒，互城牆捙倒，無解放受掠的人倒去怹兜，是此個人嗎？
ISA|14|18||列國的君王攏逐個有榮光睏佇伊的墓。
ISA|14|19||獨獨你受㧒擲，bē得著入你的墓，親像通厭賤的枝，用受刣的人做衫，就是受刀鑿(chha̍k)死，墜落坑中石頭彼位者；你閣親像受thún踏的身屍。
ISA|14|20||你bē得著及怹同埋葬；因為你敗壞你的國，刣死你的百姓。歹人的後裔的確永遠無名。
ISA|14|21||因為祖公的罪，著備辦刣死怹的子孫，免得怹興起，來佔地，起城遍世間。
ISA|14|22||萬軍的耶和華講：我欲起來攻擊怹，欲對巴比倫除滅伊的名及所剩的，以及伊的子伊的孫。這是耶和華講的。
ISA|14|23||我欲互伊的地做河豬所踮的位，閣變做水池；我欲用滅無的掃帚掃除伊。這是萬軍的耶和華講的。
ISA|14|24||萬軍的耶和華有咒誓講：我所想的，決斷欲成；我所定著的，決斷建立，
ISA|14|25||我欲拍敗亞述人佇我的地，thún踏伊佇我的山。伊的軛欲離開我的百姓；伊的重擔欲離開我的百姓的肩頭。
ISA|14|26||這是已經定著欲行佇全地的旨意；這是伸佇萬國頂面的手，
ISA|14|27||萬軍的耶和華已經定著旨意，是誰會廢無伊？伊的手已經伸出，是誰會互伊勼倒轉？
ISA|14|28||亞哈斯王死彼年，有此個默示：
ISA|14|29||非利士的全地啊，莫得因為拍你的枴已經折來歡喜。因為對蛇的卵欲生出毒蛇；伊所生的是飛的火蛇。
ISA|14|30||喪鄉人的大子欲得著食；欠缺的人欲安然倒啲。我欲用飢荒餓死你的種類；伊欲刣死你所剩的。
ISA|14|31||門啊，著啼哭！城啊，著喉叫！非利士全地啊，你消無啦！因為有煙對北勢來，伊的兵丁無一個漏陣。
ISA|14|32||欲怎樣應列國的使者啊？著講：耶和華建立錫安；伊的百姓中困苦的人欲投歇佇彼內面。
ISA|15|1||論摩押的默示：因為一暝的中間，摩押的亞珥變做荒廢，無去；因為一暝的中間，摩押的基珥變做荒廢，無去。
ISA|15|2||伊上到巴益，閣去底本，到高的所在啼哭。摩押人因為尼波及米底巴哀哭，逐個頭殼光溜溜，嘴鬚剃了了。
ISA|15|3||怹佇街市裡腰攏縖麻布，佇厝頂及彼個寬闊的所在逐人攏啼哭，目屎直直流。
ISA|15|4||希實本及以利亞利悲哀的聲聽到雅雜，所以摩押帶軍器的大聲喝喊，伊的心愕愕惙。
ISA|15|5||我的心為著摩押悲哀；伊的貴族走到瑣珥，到伊基拉．施利施亞。怹上魯希的路，愈行愈哮；佇何羅念的路，因為毀滅出哀哭的聲。
ISA|15|6||因為寧林的水欲乾去，因為青翠的草枯焦，黑幼的菜蔬滅無，青翠的物，攏無去。
ISA|15|7||因為按呢，摩押人所得著的財物及所積聚的攏欲帶過柳樹溪。
ISA|15|8||因為哀慘的聲遍滿摩押的四境；哀哭的聲聽到以基蓮；哀哭的聲聽到比珥以琳。
ISA|15|9||因為底們的水有血滿滿；我欲加添底們的災難，互獅來追趇摩押逃脫的百姓，及彼所在所剩的人。
ISA|16|1||恁著將羊仔獻互地方掌權者，對西拉向曠野，送到錫安城的山。
ISA|16|2||摩押徛起的百姓佇亞嫩的渡頭，親像四界飛的鳥，親像拆破的鳥仔巢。
ISA|16|3||你著設計謀，行公平，互你的影佇中晝的時親像黑暗暝，受趕逐的人互伊匿，逃走的百姓呣通給伊露出。
ISA|16|4||你著容允我諸個受趕逐的人及你相及踮。論到摩押，你著做伊閃匿的所在，脫離殘害者的面前。因為勒索人者歸佇無，毀滅的事息去，thún踏人者對國中除滅。
ISA|16|5||欲有寶座因為慈愛來建設；欲有誠實者坐佇彼頂面，佇大衛的布棚內啲審判，求公平，緊緊行公義。
ISA|16|6||阮聽見摩押人的驕傲，伊驕傲到極；伊的自高、伊的驕傲、伊的大受氣；品嗙的話是空空。
ISA|16|7||所以，摩押欲為著摩押啼哭；人人攏欲啼哭。恁欲為著吉珥．哈列設的葡萄餅來吐氣，受拍真傷重。
ISA|16|8||因為希實本的田乾去，西比瑪的葡萄樹亦是按呢。列國的主遏折伊第一好的枝；諸個枝伸到雅謝湠到曠野，伊的枝伸出pôaⁿ過海。
ISA|16|9||所以，我欲為著西比瑪的葡萄樹哀哭，及雅謝人的哀哭一樣。希實本、以利亞利啊，我欲用目屎灌沃你；因為恁收成果子及五穀的時，喝喊的聲忽然到。
ISA|16|10||對肥的田中搶去歡喜快樂；佇葡萄園的確無唱歌亦無歡喜的聲；踏酒的佇酒窟內無踏出酒；我互伊歡喜的聲息。
ISA|16|11||因為按呢，我的心腹為著摩押親像琴出聲；我的心腸為著吉珥．哈列設亦是按呢。
ISA|16|12||摩押人朝見的時，佇高的所在厭倦，閣到伊的聖所祈禱，亦bē成。
ISA|16|13||這是耶和華前論摩押所講的話。
ISA|16|14||總是現在耶和華的話講：「三年內，照長工的年限，摩押的榮光及伊的眾人欲抵著凌辱，所剩的人真少無上算。」
ISA|17|1||論大馬色的默示：看啊，大馬色已經受廢棄，無閣做城，的確變做瓦片坯的堆。
ISA|17|2||亞羅珥的城已經受放拺，的確成做飼羊的所在；羊倒佇遐，無人拍驚怹。
ISA|17|3||以法蓮的山寨；大馬色的國權；亞蘭所剩的百姓，攏欲親像以色列的榮光無去。這是萬軍的耶和華講的。
ISA|17|4||到彼日，雅各的榮光欲衰薄；伊的肥的身體欲消瘦。
ISA|17|5||就欲親像收割的人收五穀，用手割許個穗，閣親像人佇利乏音的山谷拾麥屑。
ISA|17|6||怹中間所剩的無偌多，親像人摃橄欖樹──佇第一高的枝尾只有二三粒；佇果子樹伸遠的枝尾只有四五粒。這是耶和華──以色列的上帝講的。
ISA|17|7||當彼日，人欲仰望造化伊的主，目睭欲觀看以色列的聖者。
ISA|17|8||怹無閣仰望家己的手所起的祭壇，無閣觀看家己的指頭仔所做的柴柱，抑是日的像。
ISA|17|9||佇彼日，怹堅固的城欲親像樹林內及山尾溜所棄拺的所在，就是怹早前佇以色列人的面前所棄拺的。按呢，地就拋荒。
ISA|17|10||因為你bē記得救你的上帝，無記念做你的氣力的石磐；所以，你栽真心適的樹仔栽，亦種別樣的種。
ISA|17|11||栽種的日，你給伊圍籬笆，到早起時互你所種的開花；總是佇憂苦絕望痛疼的日，所收割的攏飛咧去。
ISA|17|12||聽啊！有多多百姓的聲，怹嘩嘩哮親像海的嘩嘩哮；有列國的走chông，怹走chông親像大水的走chông；
ISA|17|13||列邦走chông，親像多多水的走chông；總是上帝喝怹，怹就走去遠遠，閣受追趕，親像山頂風前的粗糠，閣親像大風頭前啲捲的物。
ISA|17|14||下昏時有驚惶，天猶未光怹就無去。這是搶阮的人所得著的份，是劫阮的人的報應。
ISA|18|1||哈啊！古實諸個河外，伊的翅撇撇哮的地，
ISA|18|2||伊差使者過海，坐蘆葦的船佇水面。講：恁諸個緊快的使者，著到高大光滑的百姓遐。對開國以來，許個百姓極其通驚，是分地界睭踏人的；怹的地有江河分開。
ISA|18|3||世上一切徛起的百姓及踮佇地上的人啊，山頂竪(khiā)大旗的時恁著看；歕哨角的時恁著聽。
ISA|18|4||因為耶和華對我按呢講：當日時有天氣的炎熱，收割的熱天有露水的雲霧的時，我佇我徛起的所在，欲靜靜坐啲看。
ISA|18|5||收割的代先，花已經開謝，花亦結成欲熟的葡萄；伊欲用鐮仔割去軟的枝，閣欲剪除艷艷的藤，
ISA|18|6||攏欲㧒互山間的鷹鳥及地上的野獸。夏天的鷹鳥欲歇佇遐；冬天的野獸攏欲倒佇遐。
ISA|18|7||到彼時，此個高大光滑的百姓，就是對開國以來極其通驚、分地界thún踏人的，怹的地有江河分開；怹欲將禮物獻互萬軍的耶和華，就是獻到錫安山──耶和華安置伊的名的所在。
ISA|19|1||論埃及的默示：看啊，耶和華坐緊緊的雲，臨到埃及。埃及的偶像佇伊的面前愕愕惙；埃及人的心佇內面消溶。
ISA|19|2||我欲激動埃及人攻擊埃及人──兄弟攻擊兄弟，厝邊攻擊厝邊；城攻擊城，國攻擊國。
ISA|19|3||埃及人的心神欲佇內面失膽；我欲敗壞怹的計謀。怹欲求偶像及唸咒的、做童乩的、行邪術者。
ISA|19|4||我欲將埃及人交佇殘忍的主的手；強暴的王欲管轄怹。這是主──萬軍的耶和華講的。
ISA|19|5||海中的水欲絕斷，河水欲消無乾去。
ISA|19|6||江河欲變臭味；埃及的河水欲減少焦啦去。蘆葦及蘆竹攏枯焦。
ISA|19|7||河邊及河口的草埔，以及河邊所栽種的，攏枯焦，受掃除，無去。
ISA|19|8||討漁者欲啼哭。放釣佇河裡的欲悲傷；拋網佇水裡的欲衰敗。
ISA|19|9||織幼苧的及織白布的攏欲見誚；
ISA|19|10||國家的柱石欲抵著拍碎，所有的倩工人，心欲煩惱。
ISA|19|11||瑣安的首領極其愚戇；法老大智慧的謀士，所計劃的成做愚蠢。恁豈可敢對法老講：我是智慧人的子孫，我是先王的子孫？
ISA|19|12||你的智慧的人佇叨落？萬軍的耶和華論埃及所定著的旨意，怹通來知，通給你講啦！
ISA|19|13||瑣安的首領攏變做戇；羅弗的首領攏受迷惑。埃及支派厝角頭的石，導伊的百姓佇迷路。
ISA|19|14||耶和華用乖謬的神參入佇怹中間；致到怹導埃及一切所行的攏差錯，親像食酒醉的人嘔吐的時東倒西歪一樣。
ISA|19|15||埃及的中間，無論頭及尾，棕枝及蘆葦，所做的工無一項會成。
ISA|19|16||到彼日，埃及欲親像婦仁人一樣，閣欲驚惶愕愕惙，因為萬軍的耶和華的手的舞弄，就是伊佇怹的頂面所舞弄的。
ISA|19|17||猶大地欲做埃及所驚惶的，見若對伊講起猶大地，伊就驚惶。這是萬軍的耶和華對佇埃及所定著的旨意。
ISA|19|18||當彼日，埃及地欲有五個城講迦南的腔口，閣指萬軍的耶和華來咒誓。欲有一個稱做「滅無的城」。
ISA|19|19||當彼日，佇埃及地的中間欲為著耶和華起一座壇；佇埃及的邊界欲為耶和華竪(khiā)一支柱。
ISA|19|20||這攏欲佇埃及地為萬軍的耶和華做記號及證據。埃及人因為受人的制壓哀求耶和華，伊就差一位拯救者就是有才能者，來拯救怹。
ISA|19|21||耶和華欲互埃及人識伊。佇彼日，埃及人的確識耶和華，亦欲獻祭物及禮物敬拜伊，閣對耶和華下願謝願。
ISA|19|22||耶和華欲拍埃及，亦拍亦醫治伊，怹欲歸向耶和華。伊欲聽怹的祈禱，來醫治怹。
ISA|19|23||當彼日，欲有大路對埃及透到亞述。亞述人欲入埃及，埃及人亦欲入亞述；埃及人欲及亞述人相及服事耶和華。
ISA|19|24||當彼日，以色列欲及埃及參亞述三個平列，互地上的人得著福氣；
ISA|19|25||因為萬軍的耶和華賜福怹，講：「埃及──我的百姓，亞述──我的手所造的，以色列──我的產業，攏有福氣！」
ISA|20|1||亞述王撒珥根差他珥探到亞實突彼年，他珥探就攻破亞實突來取伊。
ISA|20|2||彼時，耶和華託仗亞摩斯的子以賽亞講：「去啊，你著解你腰裡的麻布，褪你腳裡的鞋。」以賽亞照按呢做，褪裼赤腳來行。
ISA|20|3||耶和華講：「我的奴僕以賽亞褪裼赤腳來行三年久，做關係佇埃及及古實的兆頭奇事。
ISA|20|4||親像按呢，亞述王欲將埃及的受掠者，古實的受遷徙者導去，無論老幼，褪裼赤腳，露出下體，互埃及見誚。
ISA|20|5||怹欲因為所向望的古實，所誇口的埃及，來驚惶見誚。
ISA|20|6||「彼時，諸個沿海徛起的百姓欲講：『看啊，咱諸個平素所向望者，就是咱因為欲脫離亞述王走去求伊拯救者，既然按呢，咱豈可會逃脫啊？』」
ISA|21|1||論海邊曠野的默示：有對曠野對通驚的地來者，親像南方的狂風掃過去。
ISA|21|2||互人驚的異象已經默示我。詭詐的行詭詐，毀滅的行毀滅。以攔啊，你著上去！米太啊，你著圍困伊！一切的吐氣我互伊息。
ISA|21|3||所以，我滿腰痛疼；痛苦將我擒住，親像婦仁人生子的痛苦。我攪絞疼到bē會聽；我驚惶到bē看。
ISA|21|4||我的心迷亂，驚惶拍驚我。我所宴樂的下昏，變做我的愕愕惙。
ISA|21|5||怹排設筵席，派人守望，亦食亦飲。首領啊，恁著起來，用油抹盾牌。
ISA|21|6||主對我講：你去設法守望者，互伊將所看見的來報告。
ISA|21|7||伊看見軍隊，騎馬者一對一對，閣有驢隊，駱駝隊攏啲來，就欲俯耳孔詳細聽。
ISA|21|8||伊親像獅哮叫，講：主啊，我日時定定徛佇望高樓，歸暝徛佇我守更的所在。
ISA|21|9||看啊，有一隊的馬兵，一對一對啲來。伊閣應講：巴比倫倒壞啦！倒壞啦！伊一切神明的像攏拍碎佇地裡。
ISA|21|10||我受碖的稻把，我粟場的五穀啊，我對萬軍的耶和華──以色列的上帝所聽見的，攏給恁講啦。
ISA|21|11||論度瑪的默示：有對西珥叫我講：守望者啊，暝間甚麼時？守望者啊，暝間甚麼時？
ISA|21|12||守望者應講：早起時欲到，黑暗暝亦來。你若欲問就通問，通回頭閣來。
ISA|21|13||論亞拉伯的默示：底但歸陣的出外人啊，恁欲歇暝佇亞拉伯的樹林內。
ISA|21|14||提瑪徛起的百姓捧水出來，送互嘴乾者，提餅來迎接逃走的。
ISA|21|15||因為怹閃避利劍拔出的刀，拼緊的弓及交戰的猛烈。
ISA|21|16||主對我按呢講：「一年的內面，照倩工的年限，基達一切的榮光欲攏無去。
ISA|21|17||許個抬弓箭的，基達的勇士所剩的數額少少，因為這是耶和華──以色列的上帝講的。」
ISA|22|1||論異象的山谷的默示：有甚麼代誌互你的百姓攏上厝頂啊？
ISA|22|2||你滿四界喝喊、大大喧嘩的城，歡喜的城啊，你中間受刣者呣是互刀刣，亦呣是為著交戰來死。
ISA|22|3||你所有的官長做一下逃走，攏互抬弓的人所捆縛。恁中間一切互人尋著的做一下受捆縛；怹本是走去遠遠的。
ISA|22|4||所以我講：恁越走無看我，我欲痛心啼哭。莫得因為我的百姓受毀壞，來勉強安慰我。
ISA|22|5||因為主──萬軍的耶和華互「異象的山谷」有攪擾、thún踏、迷亂的日。城抵著攻破，哀叫的聲透到山間。
ISA|22|6||以攔帶箭袋，閣有載兵的車及馬兵；吉珥提出盾牌。
ISA|22|7||你媠的山谷戰車滿滿，亦有馬兵佇城門前排列。
ISA|22|8||伊除去猶大的遮截。彼日，你就查看軍藏局的軍器。
ISA|22|9||恁看見大衛的城的破隙真多，就積聚下池的水，
ISA|22|10||閣算耶路撒冷的厝宅，將厝拆毀來修補城牆，
ISA|22|11||閣佇二個牆的中間開一個潭來貯舊池的水，總是恁無仰望做伊的，也無想著對古早成伊的。
ISA|22|12||當彼日，主──萬軍的耶和華教人啼哭哀傷，剃頭毛，縖麻布。
ISA|22|13||看啊，有歡喜快樂，刣牛倒羊，食肉飲酒，講：做咱食做咱飲！因為明仔日欲死啦。
ISA|22|14||萬軍的耶和華對我的耳孔指示我講：恁此個罪決斷bē赦免得，直到恁死！這是主──萬軍的耶和華講的。
ISA|22|15||主──萬軍的耶和華按呢講：「去啊，你去見此個掌庫房的，就是管家的舍伯那，對伊講：
ISA|22|16||『你佇遮啥事？你佇遮有甚麼人，互你佇遮為著家己拍墳墓，伊佇高的所在為家己拍墳墓，為家己佇石磐造一個徛起的所在？
ISA|22|17||看啊，耶和華欲親像大力的人，盡力給你㧒去，也欲給你包密密。
ISA|22|18||伊欲將你捲成一捲，㧒佇開闊的所在，親像㧒球。你做主人的家的凌辱者，欲死佇遐，你榮光的車也欲佇遐。
ISA|22|19||我欲革(kek)你的職；lut你的位。』
ISA|22|20||「到彼日，我欲召我的奴僕希勒家的子以利亞敬來，
ISA|22|21||我欲將你的外袍互伊穿，將你的腰帶互伊縖，將你的政事的權交伊的手。伊欲做耶路撒冷徛起的百姓及猶大的家的父。
ISA|22|22||我欲將大衛的家的鏇匙下佇伊的肩頭。伊開，就無人會關；伊關，就無人會開。
ISA|22|23||我欲建立伊，親像釘釘佇堅固的所在；伊欲給伊的老父的家做榮光的座位。
ISA|22|24||人欲將伊的老父的家諸個榮光，子及孫，凡若器具的細的，對盤到瓶的器具，攏吊佇伊的頂面。
ISA|22|25||萬軍的耶和華講：當彼日，釘佇堅固的所在的釘欲垂落去，欲受剉斷磕落去；吊佇伊的頂面的物欲無去。因為這是耶和華講的。」
ISA|23|1||論推羅的默示：他施的船仔，恁著哀哭；因為推羅已經拋荒啦，甚至無厝宅，也無啲出入。對基提的地方有報怹此個消息。
ISA|23|2||海墘徛起的百姓啊，早時西頓的生理人過海互恁得著昌盛，今恁著靜靜無話。
ISA|23|3||佇大水的頂面，西曷的米糧，尼羅河的五穀是推羅所進入的；伊做列國的埠頭。
ISA|23|4||西頓啊，你著見誚；因為大海講，就是海墘的衛所講：我無懷孕，也無有生子，無有養飼查甫子，也無有撫養在室女。
ISA|23|5||此個風聲傳到埃及；怹欲為著推羅的風聲極其痛疼。
ISA|23|6||恁著過去他施；海墘徛起的百姓啊，恁著哀哭。
ISA|23|7||這是恁快樂的城嗎？伊的頂世代就是對古早以來，伊的腳曾徙伊到遠遠徛起。
ISA|23|8||是誰定著此個意思攻擊推羅啊？伊本是發出冕旒的。伊的生理人是王親：伊的買賣的是世上的貴族。
ISA|23|9||萬軍的耶和華定著伊！欲凌辱一切榮光的驕傲，互世上一切的貴族抵著看輕。
ISA|23|10||他施的百姓啊，你著遍行你的地方，親像尼羅河；無閣有拘束。
ISA|23|11||伊已經伸伊的手佇海裡，互列國振動。論到迦南，耶和華曾吩咐著毀壞伊的衛所。
ISA|23|12||伊講：你受凌辱的在室女，西頓的查某子啊，你的確無閣得著快樂啦。起來！過去基提；就佇遐也無得著安息。（
ISA|23|13||看啊，迦勒底人的地此個百姓今無啦，亞述人互伊做野獸徛起的所在。怹起怹的守更樓，毀壞怹的宮殿，互伊做拋荒。）
ISA|23|14||他施的船隻啊，恁著哀哭，因為恁的衛所變做拋荒的所在。
ISA|23|15||當彼日，推羅欲互人bē記得歷過七十年，照一個王的日子。七十年後，推羅的景況欲親像妓女所唱的歌：
ISA|23|16||你此個互人bē記得的妓女啊，提琴四界行城內，彈好聽唱多多，互人閣記得你。
ISA|23|17||七十年後，耶和華欲眷顧推羅，伊就欲閣趁錢，及世上的萬國交關。
ISA|23|18||伊的貨物及所趁的錢欲做聖歸互耶和華，無欲囥啲無欲積聚；因為伊的貨物欲互踮佇耶和華面前的人，互怹食飽，閣穿擋得久久的衫。
ISA|24|1||看啊，耶和華互地空虛，變做拋荒；閣將大地翻輪轉，互徛起的百姓四散。
ISA|24|2||彼時百姓怎樣，祭司亦是按呢；奴僕怎樣，主人亦是按呢；女婢怎樣，主母亦是按呢；買物者怎樣，賣物者亦是按呢；放債者怎樣，借債者亦是按呢；提利息者怎樣，出利息者亦是按呢。
ISA|24|3||地欲做一下空虛，攏抵著搶劫；因為此個話是耶和華講的。
ISA|24|4||地上悲哀衰退，世界腐敗衰退；地上踮佇高位的人亦腐敗。
ISA|24|5||地互徛起彼個頂面的百姓拍垃墋；因為怹犯著許個律法，廢無律例，悖謬永遠的約。
ISA|24|6||所以，地互咒詛吞滅；徛起佇彼頂面者受擬罪。地上徛起的百姓受燒，所剩的人少少。
ISA|24|7||新的酒悲哀，葡萄樹毀壞；心內快樂者攏總吐氣。
ISA|24|8||拍鼓的快樂靜靜；宴樂者的聲音攏息，彈琴的快樂亦靜靜。
ISA|24|9||怹bē得著唱歌飲酒；厚酒對佇飲的人，欲成做苦。
ISA|24|10||拋荒的城已經拆毀；逐間厝攏關門，人攏bē得入。
ISA|24|11||佇街路因為酒有悲哀的聲；一切的歡喜變做黑暗；地上的快樂攏無去。
ISA|24|12||城內已經拋荒；城門攏毀壞。
ISA|24|13||因為佇地上萬百姓的中間，欲親像拍過了的橄欖樹，閣親像葡萄挽了猶剩的一樣。
ISA|24|14||諸個人欲出大聲欲歡喜叫；怹為著耶和華的威嚴，對海裡來喉叫。
ISA|24|15||因為按呢，恁著佇東方榮光耶和華；佇諸個海嶼榮光耶和華──以色列上帝的名。
ISA|24|16||阮聽見對地極有人唱歌，講：榮光歸佇義的人。總是我講：我消滅啦！我消滅啦，我有災禍啊！詭詐的行詭詐；詭詐的大行詭詐。
ISA|24|17||地上徛起的百姓啊，驚惶、陷坑、活罩攏臨到你。
ISA|24|18||閃避驚惶者聲的欲跋落陷坑；對陷坑起來者欲互活罩罩著；因為天頂的窗仔攏開，地的根基也振動。
ISA|24|19||地做一下破壞，地一盡崩裂，地大大搖泏。
ISA|24|20||地欲顛顛倒倒，親像酒醉的人；閣搖來搖去，親像吊床。罪過重重壓怹，的確倒落去，bē會閣起來。
ISA|24|21||到彼日，耶和華佇高的所在責罰高的所在的眾軍兵，佇地上欲責罰地上的列王。
ISA|24|22||怹欲受聚集，親像犯人受聚集佇陷坑，亦欲受關佇監內，多多日了後，就欲有臨到怹者。
ISA|24|23||彼時，月欲見誚，日欲漏氣；因為萬軍的耶和華欲佇錫安山，佇耶路撒冷做王；佇伊的長老的面前，欲有榮光。
ISA|25|1||耶和華啊，你是我的上帝；我欲尊你做高，我欲謳咾你的名。因為你用忠信誠實行奇妙的事，就是你對古早所擬定的。
ISA|25|2||因為你互城變做土堆，互堅固的城變做瓦片坯，互外邦人的宮殿無閣做城，永遠無閣起造。
ISA|25|3||所以，勇猛的百姓欲榮光你；強暴的國的城欲驚畏你。
ISA|25|4||因為當強暴的人催迫人的時，親像大風直直吹牆壁，你就做喪鄉人的衛所，做困苦人急難中的衛所，做閃避大風的所在，做閃避炎熱的蔭影。
ISA|25|5||你欲阻止外邦人的喧嘩，親像乾地的熱氣回落去；禁止強暴的人唱刣贏的歌，親像熱氣受雲的影消無。
ISA|25|6||佇此個山，萬軍的耶和華欲為著萬百姓用好物排設筵桌，用舊酒及骨髓滿滿的好物，以及坐清的舊酒，排設筵桌。
ISA|25|7||閣佇此個山伊欲除去罩萬百姓的帕及遮蓋萬國的布篷。
ISA|25|8||伊有吞滅死無到永遠。主耶和華欲拭去眾人面裡的目屎，閣對普天下除去伊的百姓的見誚，因為這是耶和華講的。
ISA|25|9||到彼日，人欲講：「看啊，這是阮的上帝；阮平素聽候伊，伊欲拯救阮。這是耶和華，阮平素聽候伊，阮欲因為伊的救恩來歡喜快樂。」
ISA|25|10||耶和華的手欲按佇此個山；摩押人佇所徛起的地欲受thún踏，親像乾草受thún踏佇糞埽池的水內。
ISA|25|11||伊欲佇彼中間展開手，親像泅水者展開手啲泅；總是伊欲互伊的驕傲及伊的手所行的詭計做一下敗落去。
ISA|25|12||你城牆堅固的高台，伊欲捙倒伊毀滅伊，拆到平地，低到塵埃。
ISA|26|1||當彼日，佇猶大地，人的確唱此個歌講：阮有堅固的城。伊欲用救恩立做城牆，做外重城。
ISA|26|2||著開諸個門，互守信實、義的百姓得著進入。
ISA|26|3||堅心倚靠你的，你欲保守伊十分平安，因為伊倚靠你。
ISA|26|4||恁著倚靠耶和華直到永遠，因為主耶和華是永遠的石磐。
ISA|26|5||伊互踮佇高的所在者及高的城做一下敗落去，伊欲捙倒伊佇地裡，落到塵埃，
ISA|26|6||腳欲thún踏伊，就是喪鄉人的腳，困苦的人的腳步。
ISA|26|7||義人路是正直；你正直的啊，修平義人的路。
ISA|26|8||耶和華啊，阮佇你審判的路聽候你；阮的心所欣慕者，是你的名及記念你。
ISA|26|9||我用我的心，暝間欣慕你；亦用我的神，天光早尋你。因為你審判世上的時，就地上的百姓欲學習義。
ISA|26|10||用恩惠款待歹人，伊猶原呣學習義；佇正直的地方，伊欲行不義，亦無注意耶和華的威嚴。
ISA|26|11||耶和華啊，你的手抬高，怹猶原呣看；怹欲看見你為著百姓的熱心，來見誚，閣有火燒滅你的對敵。
ISA|26|12||耶和華啊，你欲注定阮得著平安，因為阮所做一切的事攏是你給阮成的。
ISA|26|13||耶和華──阮的上帝啊，你以外曾有別個主管轄阮，總是阮欲專專倚靠你，記念你的名。
ISA|26|14||怹死了，的確bē會復活；怹的陰魂，bē閣起來；因為你臨到怹，剿滅怹，互怹的名攏無去。
ISA|26|15||耶和華啊，你加添國民，你加添國民；你得著榮光，閣開闊此個地四面的境界。
ISA|26|16||耶和華啊，怹佇患難中尋你；你的警戒到怹身上，怹就傾心祈禱你。
ISA|26|17||親像婦仁人懷孕，欲生的時，就攪絞佇痛苦的時喉叫；耶和華啊，阮佇你的面前亦是按呢。
ISA|26|18||阮亦曾懷孕曾攪絞，所生者竟然親像風。阮佇地裡未曾行甚麼拯救的事；世上徛起的百姓亦無跋落。
ISA|26|19||你的死人欲復活，我諸個身屍欲閣起來。倒佇塵埃者啊，恁著精神起來唱歌！因為你的露水親像草菜頂的露水，地亦欲交出陰魂。
ISA|26|20||我的百姓啊，恁著入密房，關你的門，匿霎仔久，聽候受氣過去。
ISA|26|21||因為耶和華對伊的所在出來，欲刑罰地上徛起的百姓的罪惡。地亦欲露出伊所有的血，無閣遮蓋受刣的人。
ISA|27|1||到彼日，耶和華欲用伊剛硬有力的大支刀刑罰鱷魚──就是彼號gâu走的蛇，刑罰鱷魚──就是彼號彎彎越越的蛇，亦欲刣死海中的龍。
ISA|27|2||當彼日，有出好酒的葡萄園，恁著指此個園唱歌講：
ISA|27|3||我──耶和華是顧守葡萄園者；我時刻灌沃伊，暝日顧守伊，免得人損害伊。
ISA|27|4||我無存受氣。願有莿帕蒺藜及我交戰，我就好膽進前去尋伊，給伊做一下燒去。
ISA|27|5||若無按呢，互伊擒著我的能力，來及我和好，願伊及我和好。
ISA|27|6||將來雅各欲釘伊的根，以色列欲發芽開花；怹的果子欲充滿世界。
ISA|27|7||主拍伊，豈親像拍許個曾拍伊的人嗎？伊受刣，豈親像許個刣伊者的受刣嗎？
ISA|27|8||你差怹去，是照所合宜及怹相爭；起東風的日，就用大風給怹趕去。
ISA|27|9||所以，雅各的罪惡欲按呢得著洗除，伊的罪過得著除去的效果，在佇此個；彼時伊互祭壇的石頭變做拍碎的灰石，致到柴柱及日像無閣徛啲。
ISA|27|10||因為堅固的城變做淒凊，陋家散宅，親像曠野；牛仔欲食草佇遐，倒佇遐，亦欲食完伊的樹枝。
ISA|27|11||伊的枝枯焦，受遏折；婦仁人欲來給伊燒燎去。因為諸個百姓戇戇，所以，造化怹者無欲憐憫怹；造成怹者無欲施恩互怹。
ISA|27|12||到彼日，耶和華欲叩伊的果子，對大河到埃及的溪，恁以色列人一個一個互伊收拾。
ISA|27|13||當彼日，欲歕大的號頭，見若漂流佇亞述地，及受趕佇埃及地的，攏欲來，佇聖山佇耶路撒冷敬拜耶和華。
ISA|28|1||災禍啊！以法蓮的醉漢，驕傲的冕旒，及伊媠的妝飾啲謝的花，就是戴佇許個互酒所困苦者，怹的肥的山谷的頭。
ISA|28|2||看，主有一個大權能大氣力者，親像一陣的大雹，親像毀滅的狂風，親像洶流的大水，伊欲用大力㧒伊佇地裡。
ISA|28|3||以法蓮的醉漢，驕傲的冕旒欲受踏佇腳下。
ISA|28|4||伊媠的妝飾啲謝的花，就是佇肥的山谷的頭，欲親像夏天以前起頭熟的無花果；見若看見的就注意看，一下到手就吞落去。
ISA|28|5||當彼日，萬軍的耶和華欲做伊許個所剩的百姓榮光的帽、媠的冕旒。
ISA|28|6||亦做坐位來審判者公義的神，亦做城門口拍退對敵者的氣力。
ISA|28|7||獨獨此號人對酒來差謬，對厚酒來迷路。祭司及先知攏對厚酒來差謬，互酒所吞食，對厚酒來迷路。對佇默示就差錯，對佇審判無平穩。
ISA|28|8||因為逐塊桌垃墋吐到滿滿，無一位清氣。
ISA|28|9||伊欲用智慧教示是誰啊？欲互是誰明白所傳的啊？是彼號抵仔斷奶離開胸前的嗎？
ISA|28|10||因為命令閣命令，命令閣命令，律例閣律例，律例閣律例，此位淡薄，彼位淡薄。
ISA|28|11||Bē啦，主欲用別樣的嘴唇及無像類的舌，對此個百姓講話。
ISA|28|12||伊曾對怹講：此個就是安息，恁著互厭倦的人得著安息，閣講此個就是快活，總是怹呣肯聽。
ISA|28|13||所以，耶和華對怹講的話，是命令閣命令，命令閣命令，律例閣律例，律例閣律例，此位淡薄，彼位淡薄，致到怹去就向後跋倒，閣跋到碎碎，陷落羅網受掠著。
ISA|28|14||所以，恁諸個侮慢的人，就是管轄踮佇耶路撒冷諸個百姓者，著聽耶和華的話。
ISA|28|15||因為恁曾講：阮及死無立約，及陰府結盟；災禍大流行的時的確無到佇阮，因為阮用白賊做閃避的所在，佇虛假的所在家己匿。
ISA|28|16||所以，主耶和華按呢講：看啊，我佇錫安下一塊石做地基，是已經試驗的石，堅固的地基，寶貴的厝角；倚靠伊的人的確無著急。
ISA|28|17||我欲用公平做準繩，用公義做墜線，冰雹欲拍倒虛假閃避的所在；大水欲淹密閃匿的所在。
ISA|28|18||恁及死無所立的約的確廢無，及陰府所結的盟的確徛bē住。災禍大流行的時恁欲受伊thún踏；
ISA|28|19||逐擺經過欲將恁掠去。因為逐早起伊欲經過，無閬日暝。明白所傳的干單驚惶。
ISA|28|20||眠床短，互人bē伸直；棉被狹，互人蓋bē密。
ISA|28|21||因為耶和華欲起來，親像佇毗拉心山；伊欲受氣，親像佇基遍的山谷，通做伊的工，就是罕得做的工；通成伊的事，就是奇異的事。
ISA|28|22||今恁呣通侮慢，驚了縛恁的索捆卡緊；因為我對主──萬軍的耶和華聽見，已經決斷欲佇全地上行所定著滅無的事。
ISA|28|23||恁著俯耳孔聽我的聲，留心聽我的話。
ISA|28|24||彼個犁園欲撒種的，豈是常常啲犁嗎？豈是常常啲掘來耙伊的土嗎？
ISA|28|25||伊已經創平土面，豈無撒八角，栽花麻，照畷種小麥，佇定著的所在種大麥，佇園邊種粗麥嗎？
ISA|28|26||因為伊的上帝用合宜的法度指點伊，閣教示伊。
ISA|28|27||八角呣是用利的器具拍的，麻芹呣是用車輪碖的，就是用槌仔拍八角，用枴仔拍花芹。
ISA|28|28||做餅的五穀豈夾互伊碎嗎？無啦，無長長拍伊；雖然用車輪、馬蹄拍散伊，亦無互伊碎去。
ISA|28|29||這亦出佇萬軍的耶和華──伊的計劃奇妙；伊的智慧闊大。
ISA|29|1||唉啊！亞利伊勒，亞利伊勒，大衛安營的城，恁一年過一年，節期照常輪流。
ISA|29|2||我欲互亞利伊勒困難；伊欲有悲傷哀哭，總是我欲看伊做亞利伊勒。
ISA|29|3||我欲四圍安營攻擊你，起土堆拍你，起高台攻擊你。
ISA|29|4||你欲降低，對地中講話；你的言語欲細細對塵埃出來。你的聲音欲親像鬼上身者的聲音對地出來；你的言語噭噭哮對塵埃出。
ISA|29|5||你的對敵的大隊，欲親像幼的土粉；強暴人的大隊，欲親像飛的粗糠。此個事欲霎仔久的中間忽然臨到。
ISA|29|6||萬軍的耶和華欲用雷鳴、地動、大聲、捲螺風、大風，及吞滅的火焰，臨到伊。
ISA|29|7||彼時，攻擊亞利伊勒眾國的大隊，就是一切攻擊伊及伊的衛所，及苦楚伊的，欲親像夢見，親像暝時的異象；
ISA|29|8||欲親像枵的人夢見啲食，到精神心猶原知空空；抑是親像嘴乾的人夢見啲飲，到精神猶原厭倦，想欲飲。眾國的大隊及錫安山交戰者，亦欲親像按呢。
ISA|29|9||恁著卬愕奇怪！恁著家己遮蔽來睛暝！怹醉，呣是因為酒；怹顛來顛去，呣是因為厚酒。
ISA|29|10||因為耶和華將睏重眠的神灌佇恁的頂面，封密恁的目睭，蓋密恁的頭殼。恁的目睭就是先知；恁的頭殼就是先見者。
ISA|29|11||所有的默示，對佇恁親像封啲的字樣，人將此個字樣交互識字的人，講：「請讀伊！」伊講：「我bē會，因為封啲。」
ISA|29|12||閣將此個字樣交互呣識字的人，講：「請讀伊！」伊講：「我呣識字。」
ISA|29|13||主講：因為此個百姓親近我，用嘴、用嘴唇尊敬我，心就離開我遠遠；怹的尊敬我，不過是趁人所教示的命令若定。
ISA|29|14||所以，我欲閣用奇妙的事款待此個百姓，彼個事就是奇妙閣奇異。怹智慧人的智慧欲消無，怹聰明人的聰明欲蓋密。
ISA|29|15||災禍啊！許個向耶和華深深囥怹的計謀，閣佇暗中行代誌者，講：是誰看見阮？是誰知阮啊？
ISA|29|16||嗐啊，恁悖謬啦！豈通看燒磁人親像土嗎？受造的物豈通論造伊者講：伊無造我嗎？抑是受做的物件，豈通論做伊者講：伊無聰明嗎？
ISA|29|17||豈呣是霎仔久的時，黎巴嫩變做好的田，好的田看做樹林嗎？
ISA|29|18||彼日，臭耳聾者的欲聽見冊內的話；睛暝人的目睭欲對矇霧黑暗中得著看見。
ISA|29|19||謙卑的人欲因為耶和華來加添怹的歡喜；人間的喪鄉人欲因為以色列的聖者來快樂。
ISA|29|20||因為，強暴人已經歸佇無，侮慢的人已經滅絕，一切尋機會做歹的人攏受剪除。
ISA|29|21||怹為著一句話來責罪人，設活罩來陷害佇城門督責人者，用無影的事枉屈義人。
ISA|29|22||所以，救贖亞伯拉罕的耶和華論雅各的家按呢講：雅各今的確無閣見誚，伊的面亦無變色。
ISA|29|23||總是伊看見伊的眾子，就是我的手所做的佇伊的中間，怹欲尊我的名做聖，欲尊雅各的聖者做聖，欲敬畏以色列的上帝。
ISA|29|24||心內糊塗者欲得著明白；呣甘願者欲受教訓。
ISA|30|1||耶和華講：災禍啊！諸個悖逆的子。怹相及計謀，無對我的意思，怹結盟約，無對我的神，致到罪上加罪；
ISA|30|2||起身落去埃及，並無請問我；欲倚靠法老的勢力加添家己的勢力，亦閃匿佇埃及的致蔭下。
ISA|30|3||所以，法老的勢力欲做恁的見誚；閃匿佇埃及的致蔭下，欲做恁的漏氣。
ISA|30|4||伊的首領已經到瑣安；伊的使者已經到哈內斯。
ISA|30|5||怹欲因為bē利益怹的百姓來見誚。彼個百姓呣是做幫助，亦呣是做利益，獨獨是做見誚，做凌辱。
ISA|30|6||論南方的精牲的默示：怹將財物馱佇驢仔尻脊頂，將寶物載佇駱駝的陵，經過艱難困苦的地，就是母的獅、公的獅、毒蛇，及火焰飛的龍的地，去彼個無利益怹的百姓遐。
ISA|30|7||埃及的幫助是空空無利益；所以我稱伊做「坐啲bē振動的拉哈伯」。
ISA|30|8||今你去，佇怹的面前將此個話寫佇牌裡，記佇冊裡，留佇後代，到永遠。
ISA|30|9||因為怹是悖逆的百姓、講白賊的子兒，呣肯聽趁耶和華的教示的子兒。
ISA|30|10||怹對先見者講：莫得先見，對先知講：莫得對阮講正直的話；著對阮講柔軟的話，講虛假的事。
ISA|30|11||恁著放拺正路，離開正直的路，呣通佇阮的面前閣提起以色列的聖者。
ISA|30|12||所以，以色列的聖者按呢講：因為恁棄拺此個話，憑信暴虐及乖僻，來倚靠伊，
ISA|30|13||所以，此個罪惡佇恁的身上，親像欲倒的裂痕肨出佇高牆的，霎仔久的中間忽然間倒壞；
ISA|30|14||伊欲毀壞伊，親像人毀壞燒磁人的磁器，摃碎亦無保惜，致到碎塊的中間尋無一片通對火爐來取火，對池內來舀水。
ISA|30|15||主耶和華──以色列的聖者曾按呢講：恁的得著救在佇越倒轉及安息；恁得著氣力在佇平靜及信靠；總是恁無欲。
ISA|30|16||恁講：無啊，阮欲騎馬來走。所以恁得欲走；閣講：阮欲騎彼個真gâu走的精牲。所以追趕恁者，亦欲真gâu走。
ISA|30|17||一人哄喝，就一千人逃走；五人哄喝，就恁攏欲逃走；致到所剩的，親像山頂的旗杆，山頭的大旗。
ISA|30|18||耶和華因為按呢欲聽候，來施恩惠互恁；閣因為按呢欲起來，憐憫恁。因為耶和華是公平的上帝；凡若聽候伊者攏有福氣！
ISA|30|19||恁諸個徛起佇錫安、佇耶路撒冷的百姓啊；你的確無閣啼哭。主欲因為你哀求的聲大施恩互你；伊聽見就欲應你。
ISA|30|20||主欲互恁佇患難中有餅，佇艱苦中有水，恁的先生無閣閃匿；你欲親目看見你的先生。
ISA|30|21||你偏佇左偏佇右的時，耳孔內欲聽見有聲佇你的後面講：「這就是路，你著行伊。」
ISA|30|22||你所雕刻的偶像，用銀鑲的，所鑄造的偶像用金鍍的，你欲拍垃墋伊，欲棄拺伊，親像污穢的物，對伊講：「去啊！」
ISA|30|23||你撒種子佇地裡，伊欲給伊落雨，亦欲互地所出的米糧真好真豐盛。到彼時，你的精牲欲佇寬闊的草場食草。
ISA|30|24||犁園的牛及驢仔子欲食撒鹽的料；此個料是用風鼓及簸箕過颺的。
ISA|30|25||佇大刣人，守更樓倒壞的日，逐個高山大嶺欲有河水溪流。
ISA|30|26||當耶和華包伊的百姓損傷的所在，醫治伊的百姓拍傷的日，月的光欲親像日的光，日的光欲加七倍，親像七個日的光一樣。
ISA|30|27||看啊，耶和華的名對遠遠來，受氣𤏸起來，密密的煙淐高。伊的嘴唇有受氣滿滿；伊的舌親像吞滅的火。
ISA|30|28||伊的氣親像漲滿的河水，漲到頷頸，欲用毀滅的篩來篩萬國，閣佇眾百姓的嘴內欲有互人行錯誤的馬咬韁。
ISA|30|29||恁欲唱歌，親像守聖節的暝，閣心內歡喜，親像人歕笛仔，上耶和華的山，到以色列的石磐遐。
ISA|30|30||耶和華欲互人聽伊威嚴的聲，閣互人看見伊的手拍落去及受氣中的受氣，吞滅的火焰，脆雷、大風、冰雹。
ISA|30|31||所以亞述人欲因為耶和華的聲大驚惶；伊欲用枴仔來拍伊。
ISA|30|32||耶和華欲將定著的枴仔到佇伊的身上；逐擺拍落去，就聽見彈琴拍鼓的聲。交戰的時，耶和華動起伊的手，及伊交戰。
ISA|30|33||因為陀斐特對早就設立，為著王來備辦，深閣闊；其中歸堆的是火及多多柴。耶和華的氣親像一條的硫磺火互伊𤏸起來。
ISA|31|1||有災禍啊！許個落去埃及求幫助者，怹倚靠馬亦倚靠車，因為伊多，倚靠馬兵，因為伊強，總是無意向以色列的聖者，亦無求耶和華。
ISA|31|2||耶和華其實有智慧；伊欲降災禍，無收倒轉伊的話，欲起來攻擊許個歹人的家，閣攻擊許個幫助人做歹者。
ISA|31|3||埃及人不過是人，呣是上帝；怹的馬不過是肉，呣是神。耶和華一下伸手，彼個幫助人者欲觸著，彼個受幫助者欲跋倒，攏相及滅無。
ISA|31|4||因為耶和華對我按呢講：親像獅及細隻獅顧伊所抓著的物就噤噤哮，雖然召集多多牧者來攻擊伊，伊攏無因為怹的聲來驚惶，亦無因為怹的喧嘩來屈服。親像按呢，萬軍的耶和華欲臨到，交戰佇錫安山及伊的山嶺。
ISA|31|5||親像鳥展開翅，按呢萬軍的耶和華欲保護耶路撒冷。閣保護伊閣牽救伊，閣pôaⁿ過來救伊。
ISA|31|6||以色列的子孫啊，恁所深深悖逆的，今著歸向伊。
ISA|31|7||因為到彼日，逐人欲將伊銀的偶像，金的偶像，就是恁的手所造、陷落恁佇罪者，攏放拺伊。
ISA|31|8||亞述人欲死佇刀下，呣是對佇人；亦呣是平常人的刀欲滅伊。伊欲對刀的面前來逃閃；伊的少年人欲做苦工。
ISA|31|9||伊的石磐欲因為驚惶來無去；伊的首領欲因為大旗來驚惶。這是彼個有火佇錫安、有爐佇耶路撒冷的耶和華講的。
ISA|32|1||看啊，欲有一個王照公義來做王；欲有首領照公平來掌權。
ISA|32|2||欲有人做親像閃避風的所在做匿大雨的位，親像溪流的水佇乾地，親像大石的蔭影佇厭倦的所在。
ISA|32|3||彼個會看見的人，目睭無閣煙暈；會聽的人，耳孔欲俯啲聽。
ISA|32|4||躁性人的心欲明白智識；拕舌根的人的舌欲講話緊閣明。
ISA|32|5||戇人無閣稱做高明；堅吝的人無閣稱做大量。
ISA|32|6||因為戇人欲講戇話，心想做歹，慣勢行褻瀆的事，講差謬的話攻擊耶和華，互枵的人無物通食，嘴乾的人無水通飲。
ISA|32|7||堅吝的人所用的法度是歹的；伊設計謀，用白賊話毀滅艱苦人；喪鄉的人講論公理的時，伊亦猶原行毀滅。
ISA|32|8||總是高明的人計劃高明的事，亦長長踮佇高明。
ISA|32|9||清閒的婦仁人啊，著起來聽我的聲！無掛慮的查某子啊，著俯耳孔聽我的話！
ISA|32|10||無掛慮的查某子啊，閣過一年卡加，欲驚惶；因為無葡萄通挽，無果子通收成。
ISA|32|11||清閒的婦仁人啊，著愕愕惙；無掛慮的查某子啊，著驚惶，褪衫赤體，腰縖麻布。
ISA|32|12||怹欲為著好的田地及茂盛的葡萄樹，搥胸。
ISA|32|13||莿帕蒺藜欲發生佇我的百姓的地，亦欲發生佇歡喜的城快樂的厝。
ISA|32|14||因為王宮欲荒廢，鬧熱的城欲冷靜；山頭及守更樓永遠做山洞，做野驢歡喜的所在，做歸陣精牲的草場。
ISA|32|15||聽候聖的神對頂面傾落佇咱，曠野變做肥的田，肥的田看做親像樹林。
ISA|32|16||彼時，公平欲住佇曠野；公義欲踮佇肥的田。
ISA|32|17||義的功效是平安；義的效驗是平靜安穩，到佇永遠。
ISA|32|18||我的百姓欲踮佇平安的宅，安穩的厝，清靜歇睏的所在。（
ISA|32|19||獨獨樹林倒落去的時欲落雹；閣彼個城欲降落到真低。）
ISA|32|20||恁諸個撒種佇逐個水邊者，放牛驢佇遐的有福氣！
ISA|33|1||災禍啊！你此個搶奪人者，家己無受搶奪；行代誌詭詐者，人無用詭詐款待你。你搶奪抵仔息，家己欲受搶奪；你行詭詐抵仔息，人欲用詭詐款待你。
ISA|33|2||耶和華啊，求你施恩互阮；阮聽候你。求你逐早起做阮的手，抵著患難的時做阮的拯救。
ISA|33|3||喧嘩的聲一下發，眾百姓逃走；你一下起來，列國四散。
ISA|33|4||恁所搶的欲互人收拾，親像剪仔蟲的收拾物。人走去遐，親像草蜢跳來跳去。
ISA|33|5||耶和華受尊做高，因為伊踮佇高的所在；伊用公平公義充滿錫安。
ISA|33|6||你一生一世欲得著安穩--，有豐盛的救恩，及智慧及知識；敬畏耶和華做你的寶貝。
ISA|33|7||看啊，怹的豪傑佇外面哀傷；求和的使者痛心啼哭。
ISA|33|8||大路拋荒，攏無人過路；伊背約，看輕諸個城，無要緊百姓。
ISA|33|9||地上悲哀衰退；黎巴嫩見誚枯焦；沙崙親像曠野；巴珊及迦密的樹木落光光。
ISA|33|10||耶和華講：今我欲起來；今我欲興起；今我欲家己高。
ISA|33|11||恁懷孕粗糠，來生稻稿；恁的氣欲親像火來吞滅恁。
ISA|33|12||列邦欲親像已經燒的石灰，親像已經割的莿帕受燒佇火中。
ISA|33|13||恁遠的人著聽我所行的；恁近的人著知我的大權能。
ISA|33|14||錫安中的罪人攏驚惶；無敬虔的人欲直直惙。咱中間是誰會及吞滅的火相及住？咱中間是誰會及永遠的燒毀相及住啊？
ISA|33|15||行代誌公義、講話正直、怨恨勒索的財利、搖手無受賄賂、塞密耳孔無聽流血的話，瞌目睭無看歹代者，
ISA|33|16||伊欲踮佇高的所在；堅固的石磐做伊的衛所；欲有米糧供給伊；伊的水的確bē絕斷。
ISA|33|17||你的目睭欲看見王的媠，欲看見開闊的地。
ISA|33|18||你的心欲數念彼個驚惶的事，管數者佇叨落？秤貢銀者佇叨落？算守更樓者佇叨落？
ISA|33|19||你的確無看見強猛的百姓，就是講話[人奧]聽，你bē明白，言語狋哞狋嘵，你bē曉得的。
ISA|33|20||你著看錫安──咱守聖節的城！你的目睭欲看見耶路撒冷做安靜的厝宅，做無移徙的布棚，伊的杙永無拔出，伊的索攏無斷。
ISA|33|21||佇遐，耶和華欲顯明威嚴及咱相及佇啲，親像江河開闊的地；彼中間的確無有划槳的船往來，亦無有威風的船經過。
ISA|33|22||因為，耶和華是咱的審判司；耶和華是給咱設律法者；耶和華是咱的王；伊欲拯救咱。
ISA|33|23||你的帆索攏lut去；船桅(ûi)徛bē在，風帆捙(chhia)bē起來。彼時多多搶來的物互人分去；跛腳的亦搶著物。
ISA|33|24||徛起的百姓的確無講：我有破病；其中徛起的百姓，罪過攏赦免。
ISA|34|1||列國啊，恁著近前來聽！眾百姓啊，恁著俯耳孔來聽！地及伊所充滿的，世界及見若對伊來出的攏著聽！
ISA|34|2||因為耶和華受氣到列國，大受氣怹的全軍，擬定攏滅伊，將怹交互人刣。
ISA|34|3||怹受刣者的確㧒擲，身屍的臭味淐起來；諸個山受怹的血溶化。
ISA|34|4||天的萬象欲消無；天欲親像軸，捲起來。伊的萬象欲衰敗，親像葡萄樹的葉衰敗，閣親像無花果樹的衰敗一樣。
ISA|34|5||因為我的刀佇天裡已經飲夠額；看啊，此個刀欲到以東以及我所擬定欲滅無的百姓，來審判伊。
ISA|34|6||耶和華的刀有血滿滿，染著油及羊仔子，及山羊的血，以及公的綿羊腰子的油；因為耶和華佇波斯拉有祭祀，佇以東地有大刣人的事。
ISA|34|7||野牛欲及怹落來，牛仔及公的牛亦是按呢。怹的地因為血來醉；怹的土粉因為油來肥。
ISA|34|8||因為耶和華有報讎的日，為著錫安的案件有報應的年。
ISA|34|9||以東諸個溪欲變做瀝青，土粉欲變做硫磺；伊的地成做已經𤏸的瀝青。
ISA|34|10||暝日攏無熄，伊的煙永遠淐起來，代代拋荒，永遠無人經過。
ISA|34|11||鵜鶘、河豬欲得著做業；貓頭鷹、烏鴉欲踮佇彼中間。伊欲將荒廢的準繩，混沌的墜線，牽佇伊的頂面。
ISA|34|12||怹欲叫尊貴的人來治理國；佇遐攏無一個，貴族亦攏無。
ISA|34|13||怹的宮殿欲發莿帕；衛所欲發蒺藜及草茦；欲做山狗的穴，鴕鳥的巢。
ISA|34|14||野獸及豺狼相抵著；野山羊欲及伊的伴對叫。暝時的妖怪欲佇遐歇，家己尋安息的所在。
ISA|34|15||箭蛇欲佇遐作巢，生卵，孵卵，出子，閣聚集子佇伊的腹肚下；鷹鳥歸對聚集佇遐。
ISA|34|16||恁著講究耶和華的冊來讀伊。其中無欠一項，無一隻無匹配；因為我的嘴已經出命令，伊的神已經聚集怹。
ISA|34|17||伊亦為怹拈鬮，閣親手用準繩給怹分地；怹欲永遠得著伊做業，逐世代踮佇遐。
ISA|35|1||曠野及乾燥的地的確歡喜；沙漠亦欲快樂；閣親像玫瑰開花，
ISA|35|2||伊欲開花茂盛，來歡喜，欲有歡喜及唱歌。黎巴嫩的榮光，迦密及沙崙的媠，欲歸伊。怹欲看見耶和華的榮光，咱的上帝的美妙。
ISA|35|3||恁著互軟弱的手勇壯，無力的腳頭窩自在。
ISA|35|4||對小膽的人講：恁著剛強，呣免驚。看啊，恁的上帝欲來報讎，欲來行極大的報應；伊欲來拯救恁。
ISA|35|5||彼時，睛暝人的目睭欲開；臭耳聾的耳孔欲利。
ISA|35|6||彼時，跛腳者欲趒跳親像鹿；啞口的舌欲唱歌。因為水淐出佇曠野；溪流淐出佇沙漠。
ISA|35|7||發出光的沙欲變做水池；乾燥的地欲變做水泉。佇山狗倒啲睏的所在，欲有青草、蘆葦，及蒲草。
ISA|35|8||佇遐欲有一條高的路，此條路欲稱做聖的路。污穢的人bē得通經過，專專欲做怹的路用；行路的人雖然愚戇，亦bē行錯。
ISA|35|9||佇遐的確無獅，猛獸亦無上此條路；佇遐攏無抵著怹，獨獨得著贖回的百姓佇遐行。
ISA|35|10||閣耶和華救贖的百姓欲倒轉來，欲唱歌來到錫安；得著永遠的歡喜做冕旒；怹欲歡喜快樂，憂悶吐氣攏欲走去。
ISA|36|1||希西家王十四年，亞述王西拿基立上來攻擊猶大一切堅固的城，來取伊。
ISA|36|2||亞述王對拉吉差拉伯沙基導大隊兵去耶路撒冷，到希西家王遐。伊就徛佇頂池的水溝邊，佇漂布師傅的田的大路。
ISA|36|3||彼霎有管家的希勒家的子以利亞敬，及書記舍伯那及史官亞薩的子約亞，出來見伊。
ISA|36|4||拉伯沙基對怹講：「恁去給希西家講，亞述王大王按呢講：『你所倚靠的，是倚靠甚麼？
ISA|36|5||你講，有計謀有氣力通交戰，我講這是空空的話若定。你到底倚靠是誰才背叛我啊？
ISA|36|6||看啊，你所倚靠的埃及是彼個pit破的蘆竹枴，人若倚伊，就會刺入伊的手。埃及王法老對一切倚靠伊的人亦是按呢。
ISA|36|7||你若給我講：我倚靠耶和華──阮的上帝。此個耶和華豈呣是希西家曾廢伊的山頭壇及伊的祭壇，亦曾對猶大及耶路撒冷的人講：恁著佇此個壇前敬拜的嗎？
ISA|36|8||今請你用準當互我的主亞述王，我互你二千隻馬，看你彼面會備辦人騎伊抑bē。
ISA|36|9||若bē，豈可會拍退我的主諸個第一細的奴僕中一個軍長？亦竟然倚靠埃及愛得著戰車及馬兵啊？
ISA|36|10||今我上來攻擊毀滅此個地，豈無耶和華的意思嗎？耶和華吩咐我講，你上去攻擊毀滅此個地。』」
ISA|36|11||以利亞敬、舍伯那、約亞對拉伯沙基講：「求你用亞蘭的話及你的奴僕講，因為阮會曉聽；呣通用猶大的話及阮講，互城頂的百姓耳孔聽見。」
ISA|36|12||拉伯沙基講：「我的主差我來，豈是對你的主及你講諸個話嗎？豈呣是對坐佇城頂的人講，互怹及恁平平食家己的糞飲家己的尿嗎？」
ISA|36|13||拉伯沙基就徛啲，用猶大的話大聲叫講：「恁著聽亞述王大王的話。
ISA|36|14||王按呢講：『恁呣通互希西家所騙；因為伊bē會救恁。
ISA|36|15||亦莫得聽希西家教恁倚靠耶和華講：耶和華的確欲救咱，此個城的確無交佇亞述王的手。
ISA|36|16||莫得聽希西家的話，因為亞述王按呢講：恁著及我和好。出來投降我，逐人就通食家己的葡萄樹及無花果樹的果子，飲家己的井水。
ISA|36|17||聽候我導恁到一個地，及恁本地無各樣，就是有五穀及新酒的地，有米糧及葡萄園的地。
ISA|36|18||恁著謹慎持防，驚了希西家引誘恁講：耶和華的確救咱。列國的上帝豈有一個曾救伊的國脫離亞述王的手啊？
ISA|36|19||哈馬及亞珥拔的上帝佇叨落啊？西法瓦音的上帝佇叨落啊？怹豈曾救撒瑪利亞脫離我的手嗎？
ISA|36|20||諸個國的上帝有是誰曾救家己的國脫離我的手啊？莫卻耶和華豈會救耶路撒冷脫離我的手嗎？』」
ISA|36|21||怹靜靜，亦無應一句，因為王曾吩咐講：「莫得應伊。」
ISA|36|22||彼時希勒家的子管家的以利亞敬及書記舍伯那，及史官亞薩的子約亞，攏拆裂衫來到希西家遐，將拉伯沙基的話給伊講。
ISA|37|1||希西家王聽見就拆裂伊的衫，穿麻布，入耶和華的殿，
ISA|37|2||差管家的以利亞敬及書記舍伯那，及祭司中的老輩者，攏穿麻布，去見亞摩斯的子先知以賽亞，
ISA|37|3||對伊講：「希西家按呢講：『今仔日是患難、責罰、凌辱的日，是親像子欲出世，亦無力通生出。
ISA|37|4||豈採耶和華──你的上帝聽見拉伯沙基的話，就是伊的主亞述王差伊來侮慢永活上帝的話；豈採耶和華──你的上帝為著聽見諸個話就欲責備伊。所以，求你為著猶剩的百姓出聲祈禱。』」
ISA|37|5||希西家王的人臣就去見以賽亞。
ISA|37|6||以賽亞對怹講：「著按呢對恁的主講，耶和華按呢講：『你聽見亞述王的奴僕褻瀆我的話，呣免驚怹。
ISA|37|7||看啊，我欲用一個神入伊的心；伊欲聽見風聲就倒轉去本所在，我欲互伊佇本所在倒佇刀下。』」
ISA|37|8||拉伯沙基倒去，抵著亞述王啲拍立拿；是因為伊有聽見亞述王有撤營離開拉吉。
ISA|37|9||王聽見講：「古實王特哈加出來欲及你交戰。」伊一下聽見，就差使者去見希西家，吩咐怹講：
ISA|37|10||「著給猶大王希西家按呢講：『你所倚靠你的上帝講：耶路撒冷的確無交佇亞述王的手你莫得互伊欺騙。
ISA|37|11||看啊，你總有聽見亞述諸個王對列國所行的是一盡滅怹，總無你猶會得著救嗎？
ISA|37|12||我的列祖所毀滅的，就是歌散、哈蘭、利色，及屬提拉撒的伊甸人；諸個國的上帝豈曾救伊嗎？
ISA|37|13||哈馬的王，亞珥拔的王，西法瓦音城的王，希拿及以瓦的王，攏佇叨落？』」
ISA|37|14||希西家對使者的手接著批，讀伊，希西家就上去耶和華的殿，將批排佇耶和華的面前。
ISA|37|15||希西家對耶和華祈禱講：
ISA|37|16||「坐佇𠼻𡀔兵的中間萬軍的耶和華──以色列的上帝啊，獨獨你做天下萬國的上帝，你曾創造天地。
ISA|37|17||耶和華啊，求你俯耳孔來聽；耶和華啊，求你開目睭來看，著聽西拿基立一切的話，是差使者來侮慢永活上帝的。
ISA|37|18||耶和華啊，亞述諸個王果然互列國及伊的地變做拋荒，
ISA|37|19||也將怹的上帝㧒佇火裡；因為怹呣是上帝，是人的手所造的，是柴的、石的，怹就剿滅怹。
ISA|37|20||耶和華──阮的上帝啊，今求你救阮脫離伊的手，互天下萬國攏知獨獨你是耶和華。」
ISA|37|21||亞摩斯的子以賽亞就差人去見希西家，講：「耶和華──以色列的上帝按呢講，你既然因為亞述王西拿基立的緣故祈求我，
ISA|37|22||今論到伊耶和華有按呢講：錫安的在室女藐視你，恥笑你；耶路撒冷的查某囝仔對你搖頭。
ISA|37|23||你凌辱、侮慢是誰？出大聲，目睭赫高高攻擊是誰啊？就是攻擊以色列的聖者。
ISA|37|24||你差你的奴僕侮慢主講：我導多多戰車上到山尖，到黎巴嫩極深的所在；我欲剉彼塊高大的柏香柴及上好的松樹。我欲上極高的所在，及伊肥地的樹林。
ISA|37|25||我已經開井飲外邦的水；我用腳掌踏埃及一切的河互伊乾去。
ISA|37|26||耶和華講：你豈未曾聽見我佇源起頭所做的，佇古早所定著的嗎？今我成伊，是互你毀壞堅固的城，變做瓦片坯。
ISA|37|27||所以其中徛起的百姓氣力真少，驚惶見誚。怹親像曠野的草，青翠的菜，親像厝頂的草，親像田裡未大欉的稻仔。
ISA|37|28||你坐落去，你出去，你入來，你的大受氣我，我攏知。
ISA|37|29||因為你大受氣我，閣因為你驕傲的話𥦁到我的耳孔，我就欲用我的鈎鈎你的鼻，用我的馬咬韁掛佇你的嘴，互你對原路倒去。
ISA|37|30||「希西家啊，此個互你做兆頭：今年恁欲食家己發的物，明年欲食對彼個所出的，到第三年，恁著種作收割，栽種葡萄園，來食伊的果子。
ISA|37|31||猶大家脫離患難所剩的百姓，欲猶原下面釘根，頂面結果子。
ISA|37|32||因為欲有剩的百姓對耶路撒冷出來；欲有逃走的人對錫安山來。萬軍的耶和華的熱心欲成這個事。
ISA|37|33||「所以耶和華論亞述王講：伊的確bē到此個城，亦bē佇遮射箭，bē會夯盾牌到城前，亦bē起土堆來攻擊伊。
ISA|37|34||伊對彼條路來，欲對彼條路倒去，bē會來到此個城。這是耶和華講的。
ISA|37|35||因為我為著家己的緣故，閣為著我的奴僕大衛的緣故，欲保護此個城來拯救伊。」
ISA|37|36||耶和華的使者出去，佇亞述營中拍死十八萬五千人。到天光早起來的時，看啊，攏是死的身屍。
ISA|37|37||亞述王西拿基立就離開倒去，踮佇尼尼微。
ISA|37|38||佇伊的上帝──尼斯洛的廟跪拜的時，伊的子亞得米勒及沙利色用刀刣伊，怹就走到亞拉臘的地。伊的子以撒哈頓續接伊做王。
ISA|38|1||許個日的中間希西家破病啲欲死，亞摩斯的子先知以賽亞去見伊，對伊講：「耶和華按呢講：你著設法你的家事，因為你啲欲死bē活。」
ISA|38|2||希西家就越轉面向壁，祈禱耶和華講：
ISA|38|3||「耶和華啊，求你記念我佇你的面前怎樣存完全的心，照誠實來行，閣做你所看做好的。」希西家就大聲啼哭。
ISA|38|4||對按呢耶和華的話臨到以賽亞講：
ISA|38|5||「你去給希西家講，你的祖大衛的上帝──耶和華按呢講：我已經聽見你的祈禱，看見你的目屎。看啊，我欲加添你的歲壽十五年；
ISA|38|6||閣我欲救你及此個城脫離亞述王的手，亦欲保護此個城。
ISA|38|7||「耶和華欲成伊所講的。這是耶和華欲互你的兆頭，
ISA|38|8||看啊，亞哈斯的日晷，隨日進前的影我欲互伊退後十度。」對按呢，進前的日影，果然佇日晷的頂面退後十度。
ISA|38|9||猶大王希西家破病已經好，就做詩講：
ISA|38|10||我講：抵抵佇我中年的日欲入陰間的門；bē得通享受我猶剩的年。
ISA|38|11||我講：我bē見著耶和華，就是佇活人的地bē見著耶和華；我bē得通及踮地上的百姓相及看人的面。
ISA|38|12||我徛起的所在受遷徙離開我，親像顧羊的人的布棚一樣；我將生命捲起來，親像織布的人捲布一樣。伊欲將我對布機頭剪斷，對早起到下昏，你欲互我結局。
ISA|38|13||我互家己安靜到天光；伊親像獅遏折我一切的骨頭，對早起到下昏，你欲互我結局。
ISA|38|14||我親像燕仔，親像白鶴狋哞狋嘵；閣親像鳩鵻哀叫；我因為抬頭看，目睭煙暈。耶和華啊，我受壓制，求你給我保認。
ISA|38|15||我欲講甚麼啊？伊給我講的，亦給我成啦。我因為心內的苦楚，佇一生的年日欲緩緩仔行。
ISA|38|16||主啊，人得著活是在佇諸個。我的心神活啲亦攏是對按呢。所以求你互我閣好，猶原活啲。
ISA|38|17||看啊。我受真大的艱苦，是為著欲互我得著平安；你因為疼我的靈魂就救我脫離滅無的坑，因為你將我一切的罪，㧒佇你的尻脊後。
ISA|38|18||因為陰間bē會感謝你，死無bē會謳咾你；落墳墓的人bē會向望你的誠實。
ISA|38|19||只有活人，活人欲感謝你，親像我今仔日感謝你一樣。做老父的，欲互子兒知你的誠實。
ISA|38|20||耶和華便便欲救我，所以，阮在生的日欲佇耶和華的厝，用絲弦的樂器唱我的詩歌。
ISA|38|21||以賽亞曾講：「著提一塊無花果餅，來貼佇[疒粒]仔，王就得著好。」
ISA|38|22||希西家也曾講：「我會上耶和華的厝，有甚麼兆頭？」
ISA|39|1||當時，巴比倫王巴拉但的子米羅達．巴拉但聽見希西家曾破病，就送批信及禮物互希西家。
ISA|39|2||希西家因為使者來歡喜，就將伊囥寶物的厝，金、銀、香料、貴氣的油，及伊的軍藏局，及府庫內一切所有的攏互怹看；伊的家中及全國的內面，希西家無一項無互怹看。
ISA|39|3||對按呢先知以賽亞來見希西家王，問伊講：諸個人講甚麼？怹對叨落來見你？」希西家講：「怹對遠遠的所在就是對巴比倫來見我。」
ISA|39|4||以賽亞講：「怹佇你的家看見甚麼？」希西家講：「凡若我家中所有的，怹攏有看見；我的財寶的中間無一項無互怹看見。」
ISA|39|5||以賽亞對希西家講：「你著聽萬軍的耶和華的話：
ISA|39|6||看啊，日子欲到，凡若你家內所有的，及你的列祖積聚到現今的攏欲受搶到巴比倫，無留一項；這是耶和華講的。
ISA|39|7||閣對你本身生的子孫，其中有的欲受掠去，佇巴比倫的王宮當太監。」
ISA|39|8||希西家對以賽亞講：「你所傳耶和華的話是好。」閣講：「因為佇我年日的中間欲有太平及堅固。」
ISA|40|1||恁的上帝講：恁著安慰，安慰我的百姓。
ISA|40|2||著對耶路撒冷講好話，閣報伊知，伊的交戰已經盡；伊的罪過已經赦；伊為著伊一切的罪，對耶和華的手加倍受刑罰。
ISA|40|3||有聲叫講：佇曠野備辦耶和華的路，佇沙漠的地，修平咱的上帝的大路。
ISA|40|4||諸個山谷攏欲填互伊淀，大細的山頭攏欲掘互伊低；彎越的欲改互伊直，嵁硈的欲修互伊平。
ISA|40|5||耶和華的榮光的確顯現；凡若有血氣者欲攏看見；因為這是耶和華親嘴講的。
ISA|40|6||有聲講：你著叫！伊講：我著叫甚麼？見若有血氣者攏親像草；伊的榮光攏親像山裡的花。
ISA|40|7||草會乾，花會謝，因為耶和華的氣吹佇伊的頂面；百姓真正是草。
ISA|40|8||草會乾，花會謝，獨獨咱的上帝的話的確永遠佇啲。
ISA|40|9||報好消息互錫安的啊，你著上高山；報好消息互耶路撒冷者啊，你著盡力出你的聲。著出聲呣免驚，對猶大的城講：看啊，恁的上帝！
ISA|40|10||看啊，主耶和華欲親像大權能者臨到；伊的手的確為伊掌權。看啊，伊的賞賜佇伊遐；伊的報答亦佇伊的面前。
ISA|40|11||伊欲親像牧者顧伊的羊群，伊欲用手伏倚羊仔子，抱伊佇胸前，慢慢導許個互羊仔吸奶者。
ISA|40|12||是誰曾用手心量諸個水，用手虎口量穹蒼，用斗貯大地的土粉，用秤秤山嶺，用天秤秤山頭啊？
ISA|40|13||是誰曾測度(tók)耶和華的心，抑是做伊的謀士來指教伊啊？
ISA|40|14||伊及是誰商量，是誰教示伊，將公平的路指示伊，閣將智識教示伊，將通達的道路指教伊啊？
ISA|40|15||看啊，萬百姓攏親像水桶的一滴水，閣親像天秤頂的塵埃；伊提諸個海嶼起來，親像極微細的物。
ISA|40|16||黎巴嫩無夠額通做火柴；其中的走獸無夠額做燒祭。
ISA|40|17||萬百姓佇伊的面前親像無物，互伊看極其無，就是空空。
ISA|40|18||恁究竟欲將是誰比並上帝，用甚麼形像及上帝比並啊？
ISA|40|19||偶像是師傅鑄造，銀匠用金安伊，給伊鑄銀鍊。
ISA|40|20||喪鄉人無力通獻此號物，就揀bē會朽壞的柴，為伊尋奇巧的師傅，祀bē會搖動的偶像。
ISA|40|21||恁豈未知嗎？恁豈未聽見嗎？對起頭豈無給恁講嗎？對設立地的根基恁豈無明白嗎？
ISA|40|22||主坐佇地的大圈；地上徛起的百姓親像草蜢。伊展開天親像帳幅，安置伊親像通徛起的布棚。
ISA|40|23||伊互君王歸佇無，互地上的審判官成做空虛。
ISA|40|24||怹是抵仔栽，抵仔種，伊的欉抵仔釘根佇地裡，伊一下吹佇伊頂面，就攏枯焦；捲螺風將伊吹去，親像草幼一樣。
ISA|40|25||至聖者講：恁欲用是誰比並我，互我及伊平啊？
ISA|40|26||恁抬目看頂面，看是誰創造諸個，照數目導許個萬軍出來，伊一個一個稱怹的名；因為伊的權能，閣因為伊的大權能大氣力，連一個亦無欠。
ISA|40|27||雅各啊，你啥事講，以色列啊，你啥事講，我的道路隱密佇耶和華？我的案件無得著上帝料理？
ISA|40|28||你豈未知嗎？你豈未聽見嗎？永永佇啲的上帝耶和華，創造地極者，伊無厭，亦無倦；伊的智慧無通測度(tók)。
ISA|40|29||厭倦者，伊互伊能力；軟茈者，伊加添伊的氣力。
ISA|40|30||少年人亦會厭會倦；勇壯的人亦會跋倒。
ISA|40|31||獨獨倚靠耶和華者欲得著新的氣力。怹欲親像鷹鳥展翅飛高；怹走亦無厭，行亦無倦。
ISA|41|1||眾海嶼啊，著佇我的面前靜靜；眾百姓著得著新的氣力，攏著近前來才通來講話，咱通大家來辯論。
ISA|41|2||是誰對東方興起一人，用公義召伊來到伊的腳前啊？將列國交互伊，互伊管轄君王，將怹親像塵埃交互伊的刀，親像風吹的草仔幼交互伊的弓。
ISA|41|3||伊追趕怹，行伊所未曾行的路，安然過去。
ISA|41|4||是誰做此個來成伊，對起頭召歷代啊？我──耶和華！是起頭者，亦是路尾者，我就是伊。
ISA|41|5||海嶼看見就驚惶；地極亦愕愕惙，就近倚來。
ISA|41|6||怹逐人相幫助，對兄弟講：著壯膽！
ISA|41|7||木匠勉勵銀匠，用鎚拍光的勉勵拍砧的，論銲鑰的工夫講，銲了好；閣用釘釘住，互伊無搖動。
ISA|41|8||獨獨你──以色列是我的奴僕，雅各──是我所揀選的，我的朋友亞伯拉罕的後裔，
ISA|41|9||你是我對地極所帶來的，對地的角頭所召來的，閣對你講：你是我的奴僕；我揀選你，亦無棄絕你。
ISA|41|10||你莫得驚惶，因為我及你相及佇啲；莫得愞懾，因為我是你的上帝。我的確堅固你，我的確幫助你；我的確用我公義的正手扶持你。
ISA|41|11||看啊，凡若大受氣你者的確攏漏氣見誚；及你相爭者的確親像無，亦欲滅無。
ISA|41|12||及你相爭者，你欲尋怹亦尋無；及你爭戰者欲親像無物，成做空虛。
ISA|41|13||因為我耶和華──你的上帝欲牽你的正手，給你講：呣免驚！我欲幫助你。
ISA|41|14||親像tō蚓(ún)的雅各及恁以色列人，釷呣免驚！耶和華講：我欲幫助你。救贖你的就是以色列的聖者。
ISA|41|15||看啊，我欲互你做拍五穀新的器具，利閣有齒；你欲將山嶺拍到碎碎，互山頭親像粗糠。
ISA|41|16||你欲簸怹，風欲給怹吹去；捲螺風欲給怹掃去。總是你欲因為耶和華來歡喜，因為以色列的聖者來誇口。
ISA|41|17||喪鄉困苦的人尋水亦尋無；怹因為嘴渴，舌乾。我──耶和華欲應怹；我──以色列的上帝的確無放拺怹。
ISA|41|18||我欲佇無草的山開江河，佇山谷中開水泉；我欲互沙漠變做水池，互乾地變做水泉。
ISA|41|19||我欲佇曠野栽柏香樹、皂莢樹、岡拈樹，及野橄欖樹。我佇沙漠欲將松樹、杉樹，及黃楊樹做一下栽；
ISA|41|20||通互人來看、來知、來想、相及明白；這是耶和華的手所做的；是以色列的聖者所創造的。
ISA|41|21||耶和華講：恁著提起恁的案件；雅各的人君講：恁著排列恁有證據的理由。
ISA|41|22||怹著排列伊，著互阮知將來欲怎樣，互阮知以前的事是甚麼，互阮通講究，得著知事的結局，抑是將欲來的事講互阮聽。
ISA|41|23||著互阮知將來的事，通互阮知恁是上帝。或是好，或是歹，恁著行伊，互阮卬愕來相及看。
ISA|41|24||看啊，恁屬佇無，恁的所做屬佇空虛；彼個揀選恁者是可惡。
ISA|41|25||我對北方興起一人，伊就來；伊對日出的所在求叫我的名者，伊欲踏掌權者，親像灰土，親像燒磁師傅踏土一樣。
ISA|41|26||是誰對起頭講明此個事，互阮知？是誰對起頭講明，互阮講伊無錯啊？總是無有講明；無有排列；無有聽見恁的話者。
ISA|41|27||我代先對錫安講：看啊，看啊，我欲將一位報好消息者賞賜耶路撒冷。
ISA|41|28||我看伊，無一人；怹中間亦無謀士佇我問的時通應一句。
ISA|41|29||看啊，怹攏是空虛，怹的所做是無物。怹所鑄的偶像攏是風，攏是空虛的。
ISA|42|1||看啊，我的奴僕──我所扶持的，我所揀選的、我的心所歡喜者！我有將我的神互伊；伊欲將公理傳互外邦。
ISA|42|2||伊無喧嘩，無出聲，亦無互街路裡聽見伊的聲。
ISA|42|3||受傷的蘆葦，伊無遏折；欲熄的燈火，伊無拍熄。伊照真實將公理傳報。
ISA|42|4||伊無凊心，亦無失膽，致到伊佇地上設立公理；海嶼攏聽候伊的教示。
ISA|42|5||耶和華上帝，創造諸個天來展開伊，開闊地及伊所出的，用活氣互地上的眾百姓，用神魂互行佇彼頂面的人的，講：
ISA|42|6||我──耶和華用公義召你，欲牽你的手，保守你，互你做百姓的約的中保，做外邦人的光，
ISA|42|7||來開睛暝的目睭，導受關者出監，互踮佇黑暗者出監牢。
ISA|42|8||我是耶和華，這是我的名；我無將我的榮光歸互別個神，亦無將我的名聲歸互雕刻的偶像。
ISA|42|9||看啊，前的事已經成，今我亦欲將新的事講明，諸個事未發起以前，我就講互恁聽。
ISA|42|10||過海的及海內所有的，海嶼及其中徛起的百姓，攏著向耶和華唱新的歌，對地極謳咾伊。
ISA|42|11||曠野及其中的城，及基達人徛起的鄉社攏著出聲；西拉徛起的百姓著唱歌，佇山頂的著出大聲。
ISA|42|12||怹著將榮光歸互耶和華，佇海嶼中報揚伊的名聲。
ISA|42|13||耶和華欲親像勇猛的人出去，欲親像交戰的人激動熱心，欲喉叫，大聲喝，欲用大氣力攻擊伊的對敵。
ISA|42|14||我久久無開嘴，靜靜家己遏止；今我欲喉叫，親像欲生的婦仁人；我欲哈哈喘bē接氣。
ISA|42|15||我欲互大山小山變做拋荒，互彼頂面的花草攏枯焦；我欲互江河變做洲嶼，互水池攏乾去。
ISA|42|16||我欲導睛暝者行怹呣識的道路，導怹行呣識的路徑；佇怹的面前互黑暗變做光明，互彎曲變做平直。諸個事我攏欲行，亦無放拺怹。
ISA|42|17||倚靠雕刻的偶像，對鑄造的偶像講：你是阮的上帝；此號人受趕走，大見誚。
ISA|42|18||恁臭耳聾者，著聽！恁睛暝者，著看！互恁會看見。
ISA|42|19||我的奴僕以外是誰睛暝啊？是誰臭耳聾親像我所差的使者啊？是誰睛暝親像彼個及我和好者？抑是睛暝親像耶和華的奴僕啊？
ISA|42|20||你看見多多代誌亦無注意，開耳孔也無聽見。
ISA|42|21||耶和華因為家己的公義，歡喜互律法做大，做尊貴。
ISA|42|22||總是此個百姓是受搶奪者，佇山穴受當著，關密佇監裡；怹互人掠著，無人拯救，互人搶掠去，無人講放伊倒去。
ISA|42|23||恁中間是誰肯俯耳孔聽這，是誰肯留心，後來聽趁伊啊？
ISA|42|24||是誰將雅各交伊互人搶，將以色列交賊啊？豈呣是耶和華，咱所得罪的嗎？怹呣肯行伊的道路，亦呣肯聽趁伊的律法。
ISA|42|25||所以，伊將猛烈的受氣及爭戰的兇猛傾佇伊的身上。佇伊的四圍親像火𤏸，伊猶呣知，火燒著伊，伊亦無掛意。
ISA|43|1||雅各啊，創造你的耶和華，以色列啊，彼個造成你者，按呢講：你呣使驚！因為我救贖你。我曾叫你的名，召你，你是我的。
ISA|43|2||你對水中經過，我的確及你相及佇啲；你經過江河，水的確無淹密你；你對火中行過去，的確無受燒，火焰亦無𤏸佇你的身上。
ISA|43|3||因為我是耶和華──你的上帝，是以色列的聖者──你的救主；我已經互埃及做你贖回的價錢，互古實及西巴做你的替身。
ISA|43|4||因為我看你做寶貝，做尊貴；閣因為我疼你，所以我互人替你，互列國的人替你的生命。
ISA|43|5||莫得驚，因為我及你相及佇啲；我欲導你的後裔對東方來，閣對西方招集你。
ISA|43|6||我欲對北方講，放出來！對南方講，莫得拘留！將我的眾子對遠遠導來，將我的眾查某子對地極導倒來，
ISA|43|7||見若用我的名來稱者，是我為著家己的榮光創造者，是我所做成，所創造者。
ISA|43|8||你著將有目睭亦睛暝、有耳孔亦臭耳聾的百姓攏總導伊出來！
ISA|43|9||萬國著聚集；眾百姓著聚會。其中是誰會將此個講明，亦將前的事講互阮聽啊？怹通導干證來，家己顯明怹做著；抑是怹聽見就講：這是真實。
ISA|43|10||耶和華講：恁是我的干證的，是我所揀的奴僕。互恁知，來信我，閣明白我就是耶和華。佇我的代先無有受造的上帝；佇我的以後亦無。
ISA|43|11||只有我，我是耶和華；除我以外無有救主。
ISA|43|12||我曾指示，我曾拯救，我曾講明，閣佇恁中間無有別樣的上帝。所以耶和華講：恁是我的干證。我就是上帝；
ISA|43|13||對有日子以來，我就是耶和華；無一個會救人脫離我的手。我欲行代誌是誰會阻止啊？
ISA|43|14||救贖恁的主──耶和華、以色列的聖者按呢講：因為恁的緣故，我已經差人到巴比倫；閣我欲互迦勒底人敗落親像逃走的百姓，攏坐怹嘩嘩哮的船。
ISA|43|15||我是耶和華──恁的聖者，是創造以色列者，是恁的君王。
ISA|43|16||耶和華佇大海中開路，佇大水中開路，
ISA|43|17||互車、馬、兵丁、勇猛的人攏出來，怹做一下倒落去，bē閣起來；怹滅無，親像熄去的火。
ISA|43|18||耶和華按呢講：恁呣通紀念前的事，亦呣通想早時的代誌。
ISA|43|19||看啊，我欲做一項新的事；今啲發現，恁豈呣知嗎？我欲佇曠野開道路，佇沙漠開江河。
ISA|43|20||山裡的走獸欲尊重我；山狗及鴕鳥亦欲按呢。因為我互曠野有水，互沙漠有河，通互我的百姓、我所揀者飲。
ISA|43|21||此個百姓是我為著家己所造的，欲報揚我的名聲。
ISA|43|22||雅各啊，你無有求叫我；以色列啊，你反轉厭煩我。
ISA|43|23||你無帶你的羊做燒祭來互我，亦無有用祭物尊敬我；我無因為所獻的物互你著磨，亦無因為乳香互你厭倦。
ISA|43|24||你無用銀為我買菖蒲，亦無用祭物的油互我飽足；反轉互我因為你的罪惡著磨，互我因為你的罪過厭倦。
ISA|43|25||只有我因為家己的緣故擦滅你諸個過失；我亦無紀念你諸個罪惡。
ISA|43|26||你著點醒我，你我通相及辯論；你通排列你的情理，通得著稱做義。
ISA|43|27||你開基的祖犯罪；你的中保悖逆我。
ISA|43|28||所以，我欲凌辱聖所的首領，互雅各受咒詛，互以色列受詈罵。
ISA|44|1||我的奴僕雅各，我所揀的以色列啊，今你著聽。
ISA|44|2||造成你，閣對胎裡造就你，亦欲幫助你的耶和華按呢講：我的奴僕雅各，我所揀的耶書崙啊，呣免驚！
ISA|44|3||因為我欲將水傾互嘴乾的人，將河水灌沃乾地。我欲將我的神降落佇你的後裔，將我的福氣降落佇你的子孫。
ISA|44|4||怹欲發生佇草中，親像溪邊的柳樹。
ISA|44|5||此個欲講：我是屬耶和華者；彼個欲用雅各的名家己稱；閣此個欲親手寫：歸佇耶和華者，亦欲用以色列的名家己稱。
ISA|44|6||耶和華──以色列的王，救贖的主──萬軍的耶和華按呢講：我是起頭者，我是路尾者；我以外無有上帝。
ISA|44|7||對我設立古早的百姓的時，是誰會親像我叫伊，講明伊，給我排列啊？互怹將未來的事及欲成的代誌講明。
ISA|44|8||恁呣免愞，亦呣免驚。我豈呣是對古早就講明指示你嗎？閣恁是我的干證！我以外，豈有上帝嗎？實在無有石磐，我呣識有別個！
ISA|44|9||製造雕刻的偶像者一盡空虛；怹所歡喜的攏無利益；怹的干證無看見，亦呣知，致到怹見誚。
ISA|44|10||是誰製造神佛，鑄造無利益的偶像？
ISA|44|11||看啊，伊的同伴攏欲見誚。工匠不過是人，出在怹聚會，出在怹徛啲，攏欲驚惶，相及見誚。
ISA|44|12||鐵匠造斧頭用火炭鍛煉，用鎚拍伊，用伊有力的手來搥伊；致到枵無力，無飲水來厭倦。
ISA|44|13||木匠牽繩線，用筆畫伊，用利刀刻伊，用圓尺畫模，仿人的形，做親像人的媠，踮佇厝內。
ISA|44|14||伊剉柏香樹，閣取栗樹及橡樹，佇樹林內揀定著一欉。伊栽種松樹，得著雨沃大欉。
ISA|44|15||此號樹，人用來燃火；用伊來烘燒，閣燒伊來煏餅，亦閣妝神佛來跪拜，刻偶像來磕頭。拜
ISA|44|16||用一份燒佇火裡，用一份煮肉來食，煏肉來食飽。家己烘燒講：「啊哈，我烘燒啦，我見著火啦。」
ISA|44|17||伊用剩的妝一身神佛，就是雕刻的偶像。伊仆落拜伊，祈禱伊講：「求你救我，因為你是我的上帝。」
ISA|44|18||怹呣知，亦bē想；因為伊糊怹的目睭，互怹bē看見，塞密怹的心，互怹bē明白。
ISA|44|19||無人曉悟，無智識，無聰明，會曉講：「我曾提一份佇火裡燒，佇伊火炭頂煏餅；燒肉來食。此個剩的，我豈通做可惡的物嗎？我豈通對柴頭磕拜嗎？」
ISA|44|20||伊用火灰做食物，伊的心昏迷，互伊差謬，伊bē會家己救，亦bē會講：「我的正手內豈呣是有白賊嗎？」
ISA|44|21||雅各啊，以色列啊，因為你是我的奴僕，著記得諸個事。以色列啊，你是我的奴僕，我造就你的確無bē記得你。
ISA|44|22||我擦滅你的過失，親像密雲消散；我擦滅你的罪惡，親像薄雲無去。你著歸向我，因為我救贖你。
ISA|44|23||諸個天啊，應該著唱歌，因為耶和華已經做成伊。地的深的所在啊，應該出歡喜的聲；諸個山應該出聲唱歌；樹林及其中所有的樹攏著按呢！因為耶和華有救贖雅各，亦欲佇以色列得著榮光。
ISA|44|24||對胎裡造就你者，救贖你的耶和華按呢講：我──耶和華是造成萬物者，是家己展開諸個天、開闊大地者的。是誰及我佇啲啊？
ISA|44|25||互講假話的兆頭無功效，互占卜的人癲狂，互智慧的人退後，互伊的智識變做愚戇；
ISA|44|26||互我的奴僕的話應驗，我的使者的計劃得著成。論到耶路撒冷講：的確有人徛起；論到猶大的城講：的確受起造，伊拋荒的所在我欲互伊興起。
ISA|44|27||對深淵講；你著乾去！我亦欲互你的江河焦啦去。
ISA|44|28||論古列講：伊是我所用的牧者，欲成我所歡喜者，論耶路撒冷伊就講：伊欲受起造，殿堂的地基亦欲建立。
ISA|45|1||我──耶和華所抹油的古列；我牽伊的正手，互列國降服佇伊的面前。我亦欲解列王的腰帶，互城門開佇伊的面前，閣諸個門的確無關。
ISA|45|2||我對伊按呢講：我欲行佇你的面前，修平嵁硈的地。我欲拍破銅的門，斬斷鐵的閂。
ISA|45|3||我欲將暗中的寶物及隱密的財寶賞賜你，互你知叫名召你者，就是我──耶和華、以色列的上帝。
ISA|45|4||因為我的奴僕雅各，我所揀以色列的緣故，我就叫名召你；你雖然呣識我，我有稱你的名。
ISA|45|5||我是耶和華，佇我以外無有別個；除我以外無有上帝。你雖然呣識我，我欲給你縖腰。
ISA|45|6||對日出亦對日落的所在，互人攏知除我以外，無有別個。我是耶和華；佇我以外無有別個。
ISA|45|7||我造光，亦創造暗；我造平安，亦創造災禍；諸個攏是我──耶和華所做的。
ISA|45|8||諸個天啊，對頂面來滴，穹蒼降落公義；地面裂開，生出救恩，互公義做一下發生；我--耶和華曾創造伊。
ISA|45|9||災禍啊，彼個及造伊的主計較者！伊不過是地上瓦片中的一塊瓦片。土豈通對摶伊者講：你做甚麼？抑是你所做的物豈通講：伊無手嗎？
ISA|45|10||災禍啊，彼個對老父講：你所生的是甚麼啊？抑是對老母講：你所育者是甚麼啊？
ISA|45|11||以色列的聖者，就是造伊的耶和華按呢講：將來的事，恁通問我；論到我諸個子，以及我的手所做的，恁通交代我。
ISA|45|12||我造地，亦創造人佇地上。我親手展開諸個天；天頂的萬象亦是我所命令的。
ISA|45|13||我照公義興起古列，閣欲修直伊一切的路。伊欲起造我的城，解放我受掠的百姓；呣是為著價錢，亦呣是為著報賞。這是萬軍的耶和華講的。
ISA|45|14||耶和華按呢講：埃及著磨得著的，古實的財利，及西巴的大漢人，攏欲歸你，屬你，隨你。怹欲掛鐵鍊來歸你，仆拜佇你的面前，求恁講：上帝真正佇恁中間，此個以外無別個；閣無別個上帝。
ISA|45|15||救主──以色列的上帝啊，你實在是家己隱密的上帝。
ISA|45|16||許個妝偶像的攏欲漏氣見誚，攏做一下見誚。
ISA|45|17||總是以色列欲得著耶和華用永遠的救恩，來救怹。恁的確無見誚，亦無漏氣，到永世代無息。
ISA|45|18||因為耶和華創造諸個天的，伊正是上帝，伊造地來做成伊；閣堅固伊，呣是空空造，是創造伊互人徛起。伊按呢講：我是耶和華，以外無別個。
ISA|45|19||我無佇隱密抑是佇黑暗地的位來講，我呣曾對雅各的後裔講：恁著空空尋我。我─-耶和華所講的是公義，所傳的是正直。
ISA|45|20||恁對列國逃脫的人，恁著做陣來相及倚來。許個扛雕刻偶像的柴、祈禱bē會救人的神明的，攏無智識。
ISA|45|21||恁著宣傳互伊進前來，互怹大家參詳。是誰對古早指明此個？是誰對早時宣傳此個？豈呣是我-─耶和華嗎？我以外，無閣有上帝；我是公義的上帝，閣是救主；我以外，無別個。
ISA|45|22||地極的人攏著仰望我，來得著救；因為我是上帝，無閣有別個。
ISA|45|23||我指家己來咒誓，我的嘴照公義講出此個話，決斷無收倒轉；萬腳頭窩欲向我來跪拜；萬嘴欲指我來咒誓。
ISA|45|24||有議論我講，公義、能力，獨獨在佇耶和華；人攏欲歸倚伊。凡若受氣伊的，的確見誚。
ISA|45|25||以色列的後裔攏欲因為耶和華得著稱做義，亦欲誇口。
ISA|46|1||彼勒屈落去，尼波仆落去；怹的偶像馱佇獸及精牲的頂面。恁平素所扛的今成做重擔，互厭倦的精牲載，
ISA|46|2||怹攏做一下仆落去屈落去，bē會顧怹的重擔，本身亦互人掠去。
ISA|46|3||雅各家，以色列家一切猶剩的著聽我的話：恁對出世就互我揹恁，對出胎就互我懷抱。
ISA|46|4||到恁年老，我猶原是按呢；到恁頭毛白，我猶原懷抱恁。我已經造恁，亦欲揹恁；我欲懷抱恁，亦欲救恁。
ISA|46|5||恁欲將是誰及我相比，及我同等，通及我比並，互阮相同啊？
ISA|46|6||對袋仔內傾出金，用天秤秤銀的人，雇銀匠製造神佛，怹亦仆落，亦跪拜。
ISA|46|7||怹就扛伊佇肩頭頂，帶去祀佇伊的所在，伊就定定徛啲，無離開伊的本位；人求叫伊，伊bē會應，亦bē救人脫離患難。
ISA|46|8||恁著數念此個事，家己做大丈夫。悖逆的人啊，著用心來想。
ISA|46|9||恁著追念第一古早的事。因為我是上帝，以外無別個；我是上帝，閣無別個會比得我。
ISA|46|10||我對起頭指明路尾的事，對古早指明猶未成的事，講：我的計劃的確徛在；見若我所歡喜的，我欲成伊。
ISA|46|11||我召鷹鳥對東方來，召彼個成我的計劃的人對遠遠的所在來。我已經講出，的確成伊；我已經定著，亦的確做互伊成。
ISA|46|12||恁諸個硬心，離開公義者，著聽我的話。
ISA|46|13||我互我的公義近倚，的確無離開遠遠。我的救恩的確無延延；我欲施救恩佇錫安，及我的榮光──佇以色列。
ISA|47|1||巴比倫的在室女啊，落來坐佇塵埃；迦勒底的查某囝仔啊，無座位，著坐佇土腳；因為你無閣稱做軟茈幼秀的。
ISA|47|2||著用石磨磨麥，除去你的帕，褪你的長衫，露現你的腳腿潦(liáu)過溪。
ISA|47|3||你的下體欲露現；你的見誚欲互人看見。我欲報仇，無寬容一人。
ISA|47|4||救贖阮的主伊的名是萬軍的耶和華──是以色列的聖者。
ISA|47|5||迦勒底的查某囝仔啊，你著靜靜坐，入佇暗中，因為你無閣稱做列國的主母。
ISA|47|6||我受氣我的百姓，我互我的產業受凌辱，將怹交佇你的手，你攏無憐憫怹，將你極重的軛掛佇老人的身上。
ISA|47|7||你家己講：我欲永永做主母，所以你無將諸個事掛佇心裡，亦無想伊的結局。
ISA|47|8||你此個宴樂，安然坐的，今著聽此個話。你心內講：只有我，我以外無別個。我的確無致到守寡，亦無抵著死子的事。
ISA|47|9||總是，死子、守寡此二件事佇一日目nih久的中間欲臨到你；佇你行多多邪術，大大畫符唸咒的時，此二項事欲全然臨到你。
ISA|47|10||你平素倚靠你的歹，講：無人看見我。你的智慧聰明迷惑你，閣你心內講：只有我，我以外無別個。
ISA|47|11||因為按呢，災禍欲臨到你；你呣知對叨落來，災害到佇你，你亦bē會除去；所以呣知的毀滅亦欲忽然臨到你。
ISA|47|12||著起來徛！用你的邪術及你多多的符咒，就是對你少年所著磨學習的；豈採會得著利益，抑是得著卡贏。
ISA|47|13||你的計劃太多，致到厭倦。今互許個觀天象者，看星辰者，佇月初講讖語者，攏起來，救你脫離所欲臨到你的事。
ISA|47|14||看啊，怹欲親像草仔受火燒，bē會救家己脫離火焰的力；亦無火炭通烘燒，亦無火通坐佇伊的面前。
ISA|47|15||你所著磨學習的事對佇你攏欲親像按呢；對你少年的時及你做生理的亦逐人倒去伊的本所在，無人救你。
ISA|48|1||雅各的家，用以色列的名來稱呼者，對猶大的水源出來的，恁著聽啊！恁指耶和華的名來咒誓，稱呼以色列的上帝，總是無用誠實，無用公義。
ISA|48|2||因為怹家己稱做聖城的百姓，倚靠以色列的上帝──名做萬軍的耶和華。
ISA|48|3||以前的事，我對古早講明，已經出我的嘴，亦是我所指示的；我忽然間做，代誌就成。
ISA|48|4||因為我平素知你是硬心者──你的頷頸是鐵的；你的頭額是銅的。
ISA|48|5||所以，我對古早給你講明，佇猶未成的代先指示你，免得你講：諸個事是我的偶像所行的，是我雕刻的偶像，及我鑄造的偶像，所命令的。
ISA|48|6||你已經聽見，今著攏總看伊；恁豈呣著報揚嗎？對今以後，我將新的事，就是你所未知隱密的事指示你。
ISA|48|7||諸個事是現今創造的，呣是對早就有；佇今仔日以前，你亦未曾聽見，免得你講：諸個事我已經知啦。
ISA|48|8||你實在未曾聽見，你實在呣知；你的耳孔對起頭實在無開。我本知你行代誌極其詭詐，你對出胎以來，就稱做悖逆者。
ISA|48|9||我為著我的名延延我的受氣，為著我的名聲寬容你，無給你剪除。
ISA|48|10||看啊，我鍛煉你，亦呣是親像銀；你佇苦難的火爐中，我揀你。
ISA|48|11||我為著家己的緣故，為著家己的緣故欲成此個代誌，我豈通互我的名受凌辱？我無欲將我的榮光歸互別個。
ISA|48|12||雅各──我所召的以色列啊，著聽我：我是耶和華，我是起頭者，亦是路尾者。
ISA|48|13||我的手建立地的地基；我的正手展開諸個天；我一下叫就攏起來徛。
ISA|48|14||恁攏著聚集來聽，怹中間是誰曾講諸個事？耶和華所疼者欲佇巴比倫行伊所歡喜的；伊的手欲到佇迦勒底人。
ISA|48|15||獨獨我，我已經講，我亦揀召伊，導伊來，伊的路欲亨通。
ISA|48|16||恁著就近我來聽這：我對起頭未曾佇隱密的所在來講；對有此個事，我就佇遐。今主耶和華差我及伊的神來。
ISA|48|17||救贖你的主──耶和華，以色列的聖者按呢講：我是耶和華──你的上帝，我教示你，互你得著利益，導你佇應該行的路。
ISA|48|18||嗐啊，你未曾聽我的命令！若聽，就你的平安親像河水；你的公義親像海湧。
ISA|48|19||你的後裔多親像沙；你的腹肚內所生者亦多親像沙粒。伊的名佇我的面前的確無剪除，亦無滅絕。
ISA|48|20||恁著對巴比倫出來，對迦勒底人的中間走出，用歡喜大聲傳報互人聽講：耶和華救贖伊的奴僕雅各！恁著將此個報揚到地極。
ISA|48|21||伊引導怹經過沙漠。怹亦無嘴乾；伊為著怹互水對石磐流出，石磐裂開，水就淐出。
ISA|48|22||耶和華講：歹人的確bē平安！
ISA|49|1||諸個海嶼啊，著聽我的話！諸個百姓啊，著留心對遠遠來聽！對我佇胎裡，耶和華就揀召我；對我佇老母的腹肚，伊就叫我的名。
ISA|49|2||伊互我的嘴親像利刀，將我囥佇伊的手的致蔭下；閣互我成做磨光的箭，將我囥佇伊的箭袋；
ISA|49|3||對我講：你是我的奴僕以色列；我欲因為你得著榮光。
ISA|49|4||我就講：我著磨是空空；我盡力是無利益也無採工。若是我的判斷在佇耶和華；我的報賞在佇我的上帝。
ISA|49|5||耶和華對胎裡，造就我做伊的奴僕，欲互雅各歸向伊，互以色列聚集佇伊遐。因為耶和華看我做尊貴；我的上帝也成做我的氣力。
ISA|49|6||伊有講：你做我的奴僕，振興雅各的支派，互以色列中得著保全的倒轉來，這猶是小可事，我欲設立你做列邦的光，做我的拯救者，到佇地極。
ISA|49|7||救贖以色列的聖主──耶和華，對彼個互人所看輕、百姓所厭惡、官長所壓制的按呢講：君王欲看見你就起來徛，首領也欲跪拜；這攏是為著耶和華是真實的，就是以色列的聖者有揀你。
ISA|49|8||耶和華按呢講：佇得著接納的時，我有聽你；佇拯救的日，我有幫助你。我欲保護你，互你做百姓的約的中保；閣興起土地，互人承接拋荒的地做業。
ISA|49|9||也對受捆縛的人講：恁著出來！對許個踮佇黑暗的人講：恁著顯現！怹欲佇路裡得著食，佇一切無草的山得著糧草。
ISA|49|10||怹無枵無嘴乾，熱氣及炎日無欲傷害怹；因為憐憫怹的欲導怹，牽怹到水泉邊。
ISA|49|11||我欲互我的眾山成做路；我的大路也欲填高。
ISA|49|12||看啊，諸個人欲對遠遠來；看啊，諸個人欲對北方西方來；也諸個人欲對秦國來。
ISA|49|13||諸個天啊，應該出歡喜的聲！地啊，應該快樂！眾山，應該出聲唱歌！因為耶和華有安慰伊的百姓，也欲憐憫伊許個困苦者。
ISA|49|14||錫安講：耶和華有棄拺我；主已經bē記得我。
ISA|49|15||婦仁人豈會bē記得伊食奶的嬰仔，無憐憫伊所生的子？怹豈採有bē記得的，總是我無bē記得你。
ISA|49|16||看啊，我將你刻佇我的手掌；你的城牆常常佇我的目睭前。
ISA|49|17||你的子兒欲緊緊倒來，毀壞你的，及互你拋荒的，欲離開你出去。
ISA|49|18||你著抬目四界看；怹眾人攏聚集來歸倚你。耶和華講：我指我的活命來講：你欲用怹一切做妝飾來穿伊，閣用怹做帶來縖腰，親像新娘一般樣。
ISA|49|19||論到你拋荒冷靜的所在，及你受毀壞的地，今百姓多徛起甚狹；吞滅你的欲離開你遠遠。
ISA|49|20||你失落子以後所生許個子欲對你講：此個所在我徛起甚狹，求你互我有所在通徛起。
ISA|49|21||彼時你心內欲講：我已經失落子家己徛起，是受掠的，漂流佇外面。是誰給我生諸個？是誰將諸個養飼到大漢？看啊，我孤單的時，諸個佇叨落？
ISA|49|22||主耶和華講：看啊，我欲向列國抬手，向萬百姓竪(khiā)大旗；怹欲將你的眾子抱來，將你的眾查某子揹來。
ISA|49|23||列王欲做你的養父；王后欲做你的奶母。怹欲將面俯落地，向你跪拜，閣舐你的腳的土粉。你就知我是耶和華；凡若向望我的，的確無見誚。
ISA|49|24||猛人搶去的豈會搶倒轉？強的人所搶掠的豈會救伊嗎？
ISA|49|25||總是耶和華按呢講：猛人所搶掠者，欲搶倒轉；強的人所搶者，欲得著救。及你相爭者我欲及伊相爭，我也欲救你的子兒。
ISA|49|26||閣我欲互許個壓制你的食家己的肉，怹亦欲飲家己的血到醉，親像飲甜酒一樣。見若有血氣的欲攏知我──耶和華是你的救主，是救贖你的主，是雅各的大權能者。
ISA|50|1||耶和華按呢講：我離出恁的老母，離書佇叨落啊？我將恁賣互我叨落一個債主啊？看啊，恁受賣是因為恁的罪過；恁的老母受離出，是因為恁的過失。
ISA|50|2||我來的時，無人佇啲是怎樣？我叫的時，無人應是怎樣？我的手豈是短、bē會救贖嗎？我豈無拯救的力嗎？看啊，我一下喝，海就乾去；我互江河變做沙漠；其中的魚因為無水臭爛，嘴乾就死。
ISA|50|3||我互諸個天用黑暗做衣服，用麻布做遮蓋。
ISA|50|4||主耶和華賞賜我受教示者的舌，互我知怎樣用言語扶助厭倦的人。主逐早起叫醒，叫醒我的耳孔，互我會聽，親像受教示的人一樣。
ISA|50|5||主耶和華開通我的耳孔；我並無違逆，亦無退後。
ISA|50|6||人拍我的尻脊骿，我出在伊拍；人掇我嘴䩃的嘴鬚，我出在伊掇；人凌辱我，給我呸涎，我亦無掩面。
ISA|50|7||因為主耶和華的確幫助我，所以我無見誚。為著按呢，我互我的面硬親像𠕇石；我亦知我的確無致到漏氣。
ISA|50|8||稱我做義者近啦；是誰及我相爭，伊通及我相及徛；是誰做我的對敵，伊通就近我。
ISA|50|9||看啊，主耶和華欲幫助我；是誰會定我有罪啊？看啊，怹攏親像衫漸漸舊，互蛀蟲所食。
ISA|50|10||恁中間是誰敬畏耶和華、聽趁伊的奴僕的話啊？行佇黑暗，無有光明者。著倚靠耶和華的名，倚靠伊的上帝。
ISA|50|11||看啊，凡若恁點火，用火把圍家己者，通來行佇恁的火焰內，及恁所點的火把中。這是我的手所定著的；恁欲倒佇艱苦的中間。
ISA|51|1||恁諸個追趇公義、尋耶和華者，著聽我！恁著想看恁對遐拍出來的石磐，對遐掘出來的土孔。
ISA|51|2||著想看恁的祖公亞伯拉罕及生恁的撒拉；因為伊孤單一人的時，我揀召伊，賜福伊，互伊加添多多。
ISA|51|3||因為耶和華已經安慰錫安亦安慰伊一切拋荒的所在，互伊的曠野親像伊甸，互沙漠親像耶和華的園；佇怹中間欲有歡喜、快樂、感謝，及唱歌的聲。
ISA|51|4||我的百姓啊，著注意聽我；我的國民啊，著俯耳孔聽我；因為法律欲對我出；我欲立我的公理來做列邦的光。
ISA|51|5||我的公義近啦；我的救恩發出。我的手欲判斷列邦；海嶼攏欲聽候我，閣欲倚靠我的手。
ISA|51|6||恁著抬目向天，俯頭看地；因為諸個天欲親像煙雲消散，地欲親像衫漸漸舊；伊的徛起的百姓亦欲親像按呢死無。只有我的救恩永遠佇啲，我的公義亦無廢無。
ISA|51|7||知識公義，存我的教示佇心內的百姓，著聽我的話，莫得驚人的譏刺，亦莫得因為人的誹謗來驚惶。
ISA|51|8||因為蛀蟲欲食怹，親像食衣裳；剪蟲欲食怹，親像食羊毛。只有我的公義永遠佇啲，我的救恩直到萬代。
ISA|51|9||耶和華的手啊，起來！起來！施出大氣力，起來！親像早時的年日、古早的世代一樣。從前拍碎拉哈伯，鑿透龍者，豈呣是你嗎？
ISA|51|10||互海及深淵的水乾去、互海深的所在變做路，互受贖的百姓經過者，豈呣是你嗎？
ISA|51|11||耶和華救贖的百姓欲倒轉來，欲唱歌來到錫安；得著永遠的歡喜做冕旒。怹欲歡喜快樂；憂悶吐氣攏欲走去。
ISA|51|12||我，我是安慰恁的。你是甚麼人，竟然驚彼個欲死的人？驚彼個欲變做親像草的世間人？
ISA|51|13||亦bē記得展開諸個天、安定地的地基、創造你的耶和華？通日因為暴虐者的大受氣，來驚惶，照伊圖謀欲毀滅的情形其，實彼個暴虐者的大受氣佇叨落啊？
ISA|51|14||受壓迫的欲緊緊得著解放，的確無死來落穴；伊的米糧亦無絕。
ISA|51|15||我是耶和華──你的上帝──搖動大海，互伊的湧嘩嘩哮──萬軍的耶和華是伊的名。
ISA|51|16||我將我的話下佇你的嘴，用我的手的影遮蓋你，為著欲開天闢地，閣對錫安講：你是我的百姓。
ISA|51|17||耶路撒冷啊，起來！起來！竪(khiā)啲！你對耶和華的手中飲伊大受氣的杯，飲彼個互人顛顛倒倒的杯盞，飲到乾乾。
ISA|51|18||伊所生諸個子的中間，無一個引導伊；伊所養飼大漢諸個子的中間，無一個牽伊的手。
ISA|51|19||此二項臨到你，是誰會替你哀傷啊？就是有衰敗、及滅無、飢荒、及劍，我欲怎樣安慰你？
ISA|51|20||你諸個子昏去，倒佇逐個街路口，親像鹿佇羅網的中間，受耶和華滿滿的受氣──你的上帝的責備。
ISA|51|21||所以，你此個困苦閣醉的，卻呣是因為酒來醉，你著聽。
ISA|51|22||你的主耶和華──就是為著伊的百姓伸冤的上帝，按呢講：看啊，我已經將彼個互人顛顛倒倒的杯，就是我大受氣的杯盞，對你的手提出來；你的確呣免閣飲。
ISA|51|23||我欲將此個杯下佇歹款待你的人的手中；怹曾對你講：你著俯落去，出在阮踏過去！你就用尻脊骿做親像地，親像街路，出在人經過。
ISA|52|1||錫安啊，起來！起來！穿你的大氣力！聖城耶路撒冷啊，穿你媠的衣服！因為對今以後，無受割禮、無清氣的，的確無閣入你的中間。
ISA|52|2||耶路撒冷啊，著拂去塵埃！起來坐！錫安受掠的百姓啊，著解開你頷頸的鎖鍊！
ISA|52|3||耶和華按呢講：「恁受賣無提人錢，得著贖回亦無用銀。
ISA|52|4||主耶和華按呢講：起頭我的百姓落去埃及，佇遐寄腳，閣有亞述人無緣故壓制怹。
ISA|52|5||耶和華講：我的百姓既然無因端互人掠去，今我佇遮做甚麼啊？耶和華講：管轄怹的人嘩嘩哮啲叫，我的名通日受褻瀆。
ISA|52|6||所以，我的百姓欲知我的名；到彼日怹欲知啲講的就是我。看啊，是我！」
ISA|52|7||報好消息，傳和平，報福氣的好消息，傳救恩的，對錫安講：你的上帝做王啦！此人的腳上山頂到即媠！
ISA|52|8||聽啊，你守望的人的聲，怹出大聲，相及唱歌；因為耶和華倒來錫安的時，怹欲當頭對面看見。
ISA|52|9||耶路撒冷拋荒的所在啊，著出歡喜的聲，相及唱歌；因為耶和華安慰伊的百姓，救贖耶路撒冷。
ISA|52|10||耶和華佇萬國的目睭前𢫫伊的聖手；地極的人攏看見咱的上帝的拯救。
ISA|52|11||恁著離開伊！離開伊！對遐出來。莫得摸無清氣的物；對怹中間出來。恁扛耶和華器具的人啊，著家己清氣。
ISA|52|12||恁出來呣免著急，也呣免逃走。因為耶和華的確佇恁的頭前行；以色列的上帝的確做恁後面的保護。
ISA|52|13||看啊，我的奴僕欲用智慧行代誌，欲受舉起升高，閣欲成做真高。
ISA|52|14||多多人為你卬愕；伊的面貌比別人卡有損傷；伊的形狀比世間人卡有損害。
ISA|52|15||親像按呢，伊也欲激動多多國的百姓；列王欲對伊來掩怹的嘴。因為所未曾對怹講的，怹欲看見；未曾聽見的，怹欲明白。
ISA|53|1||咱所聽見的，有是誰信啊？耶和華的手向是誰顯明啊？
ISA|53|2||因為伊佇伊的面前生長親像茈茈的芛，亦親像根發佇乾地。伊無好形狀無威儀；咱看見伊亦無好形容，通互咱欣慕伊。
ISA|53|3||伊受看輕，互人放拺；受多多苦痛，常常抵著憂悶。伊受看輕，親像互人掩面呣看的一樣；咱亦無尊重伊。
ISA|53|4||伊實在擔當咱的憂悶，背咱的苦痛；總是咱掠做伊受責罰，互上帝拍，閣受苦楚。
ISA|53|5||若是伊為著咱的過失受傷，為著咱的罪過受害。伊擔當刑罰，咱得著平安；伊受鞭拍，咱得著醫好。
ISA|53|6||咱攏親像羊迷路；逐人行家己的偏路；耶和華互咱眾人的罪攏歸佇伊身上。
ISA|53|7||伊受壓迫抵著艱苦，猶久無開嘴；伊親像羊仔牽到受刣的地，閣親像羊佇剪毛的人的面前無出聲，伊亦按呢無開嘴。
ISA|53|8||伊對壓迫及審判，受取去，佇伊的世代，是誰想著伊對活人的地受剪除？抑是因為我的百姓的罪過受拍啊？
ISA|53|9||伊雖然無行強暴，嘴也無有詭詐，猶久佇伊的死及歹人同墓；也及富人相及。
ISA|53|10||總是耶和華歡喜損害伊，互伊受苦痛。伊的活命做贖罪的祭。彼時伊欲看見後裔，閣加添歲壽。耶和華所歡喜的事欲佇伊的手中亨通。
ISA|53|11||伊欲看見本身勞苦的效果，就心滿意足。我義的奴僕欲用伊的知識互多多人得著稱做義；也伊欲擔當怹的罪過。
ISA|53|12||所以，我欲互伊及坐高位者分份額，及強猛者分所搶的物。因為伊放拺生命到死；伊也列佇罪犯的中間。總是伊擔當多多人的罪，閣替罪犯祈禱。
ISA|54|1||你無懷孕、無生子的，著唱歌；你未曾經過生子艱苦的，著出聲唱歌，出歡喜的聲；因為家己踮的婦仁人比有丈夫者生子卡多。這是耶和華講的。
ISA|54|2||著開闊你布棚的地，放大你徛起的帳幅，呣通限定；著牽長你的索，堅固你的杙仔。
ISA|54|3||因為你欲向左向右來開闊；你的後裔的確得著列國做業，閣互拋荒的城有人徛起。
ISA|54|4||莫得驚惶，因為你的確無致到見誚；亦莫得畏小人，因為你無致到受凌辱。你的確bē記得少年的時的見誚，無閣記念你守寡的時的凌辱。
ISA|54|5||因為創造你的是你的丈夫；萬軍的耶和華是伊的名。救贖你的是以色列的聖者；伊的確稱做全地的上帝。
ISA|54|6||耶和華召你，親像召受棄拺心內憂傷的某，就是少年的時所娶受棄拺的某。這是你的上帝所講的。
ISA|54|7||我放離你不過霎仔久，總是欲用大慈悲收你倒轉。
ISA|54|8||我發出受氣，暫時對你掩面，總是欲用永遠的慈愛憐憫你。這是耶和華救贖你的主講的。
ISA|54|9||因為這在我看親像挪亞的大水。我怎樣咒誓無閣互挪亞的大水氾濫遍地，我亦照按呢咒誓無閣受氣你，責備你。
ISA|54|10||大山會徙開，小山會移徙；獨獨我的慈愛的確無離開你；我平安的約亦無移徙。這是憐憫你的耶和華講的。
ISA|54|11||你此個受困苦、互大風搖動bē得著安慰的人啊，我欲用彩色安置你的石頭，用藍色的寶石下你的地基；
ISA|54|12||閣用紅寶石造你的城壔址，用紅玉造你的城門，用寶石造你四圍的邊界。
ISA|54|13||你的子兒攏欲互耶和華教示；你的子兒欲得著大平安。
ISA|54|14||你欲因為公義得著徛在，欲離開制壓遠遠，無致到驚惶；你欲離開災禍遠遠，因為伊的確無近倚你。
ISA|54|15||就豈採有人聚集，總是呣是對我；見若聚集攻擊你的，欲因為你來跋倒。
ISA|54|16||鐵匠歕火炭、製造合用的器械的是我所創造；我也創造陷害人的、互伊行剿滅。
ISA|54|17||見若為著攻擊你來造的器械的確無成路用；見若佇審判的時起來攻擊你的舌，你欲定伊的罪。這是耶和華的奴僕的產業，也是怹對我所得著的義。這是耶和華講的。
ISA|55|1||呃，見若恁嘴乾的著來就近水；也無錢的恁著來。來買來食；來啊，呣免銀，呣免價錢，來買酒及奶。
ISA|55|2||恁啥事開費錢買彼個bē食得的物？啥事著磨佇彼個bē互人食飽的啊？恁著留心聽我就會食彼個好物，得著享受油膩，互心歡喜。
ISA|55|3||恁著俯耳孔就近我；著聽，就恁的心神會活。我欲及恁立永遠的約，就是所應允大衛堅固的恩惠。
ISA|55|4||看啊，我已經設立伊做列邦的干證，做列邦的君王及首領。
ISA|55|5||看啊，你平素呣識的百姓，你欲叫伊來；平素呣識你的百姓亦欲走來倚你，攏是為著耶和華──你的上帝以色列的聖者，因為伊已經榮光你。
ISA|55|6||著趁耶和華通尋著的時來尋伊，佇伊相近的時求叫伊。
ISA|55|7||歹人著離開伊的路；不義的人著改換伊的念頭。歸向耶和華，伊欲憐憫伊；歸向咱的上帝，因為伊欲遍行赦免。
ISA|55|8||耶和華講：我的念頭呣是恁的念頭；恁的路呣是我的路。
ISA|55|9||因為天怎樣卡高地，按呢，我的路卡高恁的路；我的念頭卡高恁的念頭。
ISA|55|10||因為親像雨及雪對天降落，亦無閣倒轉，就是潤澤土地，互地上發芽結實，互撒種的有種子，互食的有米糧。
ISA|55|11||我的嘴所講出的話亦欲按呢，決斷無空空倒轉來我遮，是欲成我所歡喜的，欲互我所差伊做的事得著亨通。
ISA|55|12||恁出去欲歡歡喜喜，得著引導平平安安。大山小山欲佇恁的面前出聲唱歌；田野的樹木攏欲搭手。
ISA|55|13||松柏發生，來替草茦；岡拈樹發生，來替蒺藜。這是欲做耶和華的名的記念，做永遠的證據，bē會剪除。
ISA|56|1||耶和華按呢講：恁著守公平，行公義；因為我的救恩已經近，我的公義欲顯明。
ISA|56|2||人按呢行、世間人按呢持守伊，守安息日無干犯著；禁止家己的手無做歹；彼號人有福氣。
ISA|56|3||及耶和華聯合的外邦人莫得講：耶和華的確將我及伊的百姓分離。太監亦莫得講：看啊，我是枯焦的樹。
ISA|56|4||因為論到見若守我諸個安息日，揀我所歡喜的事，及持守我的約的太監，耶和華按呢講：
ISA|56|5||諸個人我欲互怹佇我的厝，佇我的牆圍內，有記號有名字，比有子查某子卡好。我欲互伊永遠的名，bē會剪除。
ISA|56|6||猶有許個及耶和華聯合的外邦人，欲服事伊，欲疼耶和華的名，欲做伊的奴僕──見若守安息日無干犯，閣持守我的約的人。
ISA|56|7||我欲導怹到我的聖山，互怹佇祈禱我的厝來歡喜。怹的燒祭及禮物，佇我的壇頂的確得著接納，因為我的厝欲稱做萬百姓祈禱的厝。
ISA|56|8||主耶和華，就是招集以色列受趕散者，講：許個受招集的人以外，我猶欲招集別人來歸倚伊。
ISA|56|9||山野諸個獸攏著來吞食！樹林內諸個獸亦著按呢。
ISA|56|10||伊的守望者是睛暝，攏無智識，攏是啞口，bē吠的狗；獨獨眠夢，倒啲，愛睏。
ISA|56|11||諸個狗貪食，呣知飽。諸個牧者bē會明白──逐人行家己的偏路，逐個對各方面求家己的利益。
ISA|56|12||怹講：來啦！我去捧酒，咱飲厚酒到飽；明仔日欲親像今仔日，極大無比。
ISA|57|1||義人死無，無人掛佇心頭；虔誠的人過世，無人想到此個義人過世是脫離將來的災禍；
ISA|57|2||行佇正直的人，伊欲進入平安的所在，安然歇佇伊的床。
ISA|57|3||恁諸個尪姨的子，姦夫及妓女的種類，攏著進前來！
ISA|57|4||恁對是誰戲弄？對是誰開嘴吐舌啊？恁豈呣是悖逆的子兒，白賊的種類嗎？
ISA|57|5||恁佇橡樹的中間，佇逐欉青翠的樹腳慾火攻心，佇山谷裡，佇石孔內刣囝仔；
ISA|57|6||佇山谷內光滑的石頭中有你的份額。諸個就是你所得著的業；你亦對伊灌奠，獻禮物，因為諸個我豈會安心嗎？
ISA|57|7||你佇高高的山頂安設眠床，亦上去獻祭。
ISA|57|8||你佇門後，門豎後，徛你的記念；對別人露現身體來上去開闊你的眠床，及怹立約；你佇遐看見怹的眠床就真意愛。
ISA|57|9||你將油帶到王遐，閣加添你的香料，差使者去遠遠的所在，家己卑賤直到陰間，
ISA|57|10||你因為路遠厭倦，總是無講這是空空；你有閣得著氣力，所以呣知軟弱。
ISA|57|11||你因為是誰來牨懾驚惶？致到講白賊，無記念我，亦無掛佇你的心頭。我豈呣是對古早靜靜，你才無驚我嗎？
ISA|57|12||我欲指明你的公義；論到你的所行攏無利益你。
ISA|57|13||你喉叫的時，通互你所聚集的救你！風欲給怹吹散，氣欲給怹歕去。總是彼個倚靠我者欲得著土地，欲承受我的聖山做業。
ISA|57|14||有聲講：填高填高，備辦路，對我的百姓的路中除去塞礙。
ISA|57|15||因為彼個至高至尊，永遠佇啲，名叫做聖者按呢講：我徛起佇至高至聖的所在，亦及心神痛悔謙卑的人相及徛起；欲互謙卑的人的心神復活，亦互痛悔的人的心復活。
ISA|57|16||我的確無永遠爭辯，亦無久長受氣，驚了我所創造的人，怹的心及靈魂佇我的面前衰膦。
ISA|57|17||因為伊貪心的罪過，我就受氣拍伊；我掩面受氣，伊猶原悖逆照伊的心意去行。
ISA|57|18||我看伊所行的路，亦欲醫好伊；閣欲導伊，互伊及許個相及傷心的人閣得著安慰。
ISA|57|19||我造欲互怹的嘴講出謳咾的話；平安、平安歸互遠及近的人，閣我欲醫好伊。這是耶和華講的。
ISA|57|20||獨獨歹人親像夯湧的海，bē會平靜；伊的水淐出污穢及土糜。
ISA|57|21||我的上帝講：歹人的確bē平安！
ISA|58|1||你著大聲喉叫，呣通限止；出大聲，親像歕哨角。對我的百姓講明怹的過失；對雅各的家講明怹罪惡。
ISA|58|2||怹日日尋我，歡喜知我的道路，親像行義的百姓，無離開怹的上帝的法律，怹求我照公義的審判，歡喜親近上帝。
ISA|58|3||怹講：阮禁食，你啥事無看見？阮刻苦阮的心，你啥事呣知啊！看啊，恁禁食的日猶久家己安樂，強迫人給恁做苦工。
ISA|58|4||看啊，恁禁食，是欲相爭，相冤家，用兇惡的拳頭拇拍人。恁今仔日禁食，bē會互恁的聲聽到頂面。
ISA|58|5||此款的禁食豈是我所揀、互人刻苦伊的心的日嗎？豈是互人俯頭親像蘆竹，用麻布及火灰舖佇伊的身軀下嗎？這豈通稱做禁食互耶和華所歡喜的日嗎？
ISA|58|6||我所揀的禁食豈呣是解開兇惡的索，解放背軛的索，互受制壓的得著自由，摃折一切的軛嗎？
ISA|58|7||豈呣是將你的米糧分互枵餓的人，將四界流的喪鄉人接納佇你的家，看見褪腹裼的人互伊穿，對家己的骨肉亦無閃去匿嗎？
ISA|58|8||按呢，你的光欲發出親像天光早的光；你的傷欲緊緊得著好。你的公義欲行佇你的頭前；耶和華的榮光欲做你後面的保護。
ISA|58|9||彼時你求叫，耶和華欲聽你；你懇求，伊欲講：我佇遮。你若對你中間除去重的軛，及指著人的指頭仔，以及濫糝講的話，
ISA|58|10||你的心若憐憫枵餓的人，互困苦的人得著滿足，你的光就欲佇黑暗中發現，你的黑暗欲變親像日中晝。
ISA|58|11||耶和華亦欲常常引導你，佇亢旱的地互你心滿意足，骨頭勇壯。你欲親像灌沃的園，閣親像流bē乾的水泉。
ISA|58|12||許個對你出的人欲起造久久已經荒廢的所在；你欲建立歷代毀壞的地基。你欲稱做補破隙者，及閣修理路互人徛起者。
ISA|58|13||你若對安息日禁止你的腳，佇我的聖日無做家己所歡喜的，稱安息日做通歡喜的，稱耶和華的聖日做通尊重的；亦閣尊敬伊，無辦家己的私事，無趁家己的私意，無講私奇話，
ISA|58|14||你就欲因為耶和華來歡喜。我欲互你上到地上高的所在，閣用你的祖雅各的產業養飼你。這是耶和華親嘴講的。
ISA|59|1||看啊，耶和華的手呣是短，bē會拯救，耳孔呣是重，bē會聽，
ISA|59|2||就是恁的罪過互恁及上帝隔斷；恁的罪惡互伊對恁掩面無聽；
ISA|59|3||因為恁的手染著血，恁的指頭仔染著罪惡，恁的嘴唇講白賊，恁的舌講出歹話。
ISA|59|4||無人用公義來稟明，無人照誠實來辯護；攏是倚靠虛假，講白賊。所懷孕者是殘害；所生者是邪僻。
ISA|59|5||怹孵毒蛇的卵，經蜘蛛網；人食伊的卵的確死。此個卵若踏破，的確出惡蛇。
ISA|59|6||怹所經的網bē會成做衣服，怹所做的bē會家己遮蓋。怹所行的攏是罪惡；怹的手所做的攏是強暴。
ISA|59|7||怹的腳走來行歹；怹緊緊欲流無罪的人的血；怹的念頭攏是邪僻的念頭，所經過的大路攏是拋荒毀滅。
ISA|59|8||平安的路，怹呣知；所行的路徑無有公平。怹為著本身造彎曲的路；見若行伊的攏bē曉得平安。
ISA|59|9||因為按呢，公平離開阮遠遠，公義追阮無著。阮向望光亮，反轉是黑暗，向望光明，反轉行佇暗中。
ISA|59|10||阮摸牆倚壁，親像睛暝人；阮四界摸，親像無目睭的人。阮日中晝顛顛倒倒，親像黃昏的時一樣；阮佇勇壯的人的中間，親像死人一樣。
ISA|59|11||阮哮親像熊，哀哀孱親像鳩鵻；向望公平，總是攏無；向望救恩，總是離開阮遠遠。
ISA|59|12||阮的過失佇你的面前加添多多，罪惡做干證告阮；罪過及阮相及佇啲。論到阮的罪過，阮攏知；
ISA|59|13||就是悖逆、呣認耶和華，越倒轉呣隨阮的上帝，講出制壓及悖逆的話，心想白賊話，就續講出。
ISA|59|14||閣公平轉返退後，公義徛佇遠遠；誠實跋倒佇街路，正直亦bē進入。
ISA|59|15||誠實少少；離開歹的反轉成做受搶的物。彼時，耶和華看見因為無公義，就不止無歡喜。
ISA|59|16||伊看無人拯救，無人替求，不止卬愕，就用家己的手來救家己，用伊的公義扶持本身。
ISA|59|17||伊用公義做盔甲來穿，用拯救做頭盔來戴，用報仇讎做衣服來穿，用熱心做外袍來moa。
ISA|59|18||伊欲照怹的行做來報應，受氣伊的對敵，報應伊的仇讎對眾海嶼行報應。
ISA|59|19||按呢，人對日落的所在欲敬畏耶和華的名，對日出的地方，亦欲敬畏伊的榮光；因為伊欲來親像緊流的河水，是耶和華的氣所催迫的。
ISA|59|20||欲有一位救贖的主來到錫安──亦到雅各族中離開過失的人遐。這是耶和華講的。
ISA|59|21||耶和華講：「論到我，我及怹所立的約就是按呢：我的神佇你的頂面的，我的話我所下佇你的嘴的，無欲離開你的嘴，無離開你的子孫的嘴，亦無離開你的子子孫孫的嘴，對今到永遠；這是耶和華講的。」
ISA|60|1||起來啊，發出光！因為你的光已經到！耶和華的榮光發現，照佇你的頂面。
ISA|60|2||看啊，黑暗欲蓋全地，黑黑暗暗遮蓋列國，總是耶和華欲發現照你，伊的榮光欲出現佇你的身上。
ISA|60|3||列國欲來就近你的光；君王欲來就近你發現的大光。
ISA|60|4||你抬目看四方；怹攏聚集來你遮。你的眾子對遠遠來；你的眾查某子亦欲互人抱來。
ISA|60|5||彼時，你看見就有榮光；你的心大卬愕大開闊；因為大海豐盛的財物欲轉轉來歸你；列國的財寶亦欲來歸你。
ISA|60|6||歸陣的駱駝，及米甸以及以法單陵的駱駝欲遍滿你的境內；示巴的眾人攏欲到；欲帶黃金乳香來，亦欲報傳耶和華的名聲。
ISA|60|7||基達的羊群攏欲聚集到你遮，尼拜約公的綿羊欲做你的路用，佇我的壇頂欲得著接納；我榮光的厝我欲榮光伊。
ISA|60|8||許個飛來親像雲，閣親像鴿飛來伊的巢的，是是誰啊？
ISA|60|9||諸個海嶼欲聽候我，他施的船隻欲做頭，將你的眾子，連怹的金銀對遠遠做一下帶來，攏為著耶和華──你的上帝的名，閣為著以色列的聖者，因為伊已經榮光你。
ISA|60|10||外邦人欲起你的城牆；怹的王欲服事你。我曾受氣拍你，今欲施恩憐憫你。
ISA|60|11||你的城門欲常常開，日暝無關；互人將列國的財寶帶來歸你，亦將怹的君王牽來。
ISA|60|12||因為見若百姓及國呣服事你者，欲滅無，許個百姓欲全然荒廢。
ISA|60|13||黎巴嫩的榮光，就是松樹、杉樹、黃楊樹，攏欲相及歸你，為著欲妝飾我的聖所；我亦欲互我腳踏的所在得著榮光。
ISA|60|14||平素苦楚你者，怹的子孫攏欲到你的面前俯腰；看輕你者，攏欲佇你的腳下跪拜。怹欲稱你做「耶和華的城」，做「以色列的聖者的錫安」。
ISA|60|15||你前受放拺受厭惡，甚至無人經過，今我欲互你變做永遠的榮華，成做歷代的喜樂。
ISA|60|16||你欲食萬國的奶，閣吸諸個君王的奶頭。就知我──耶知華是你的救主，是救贖你的主，雅各的大權能者。
ISA|60|17||我欲帶金來替銅，帶銀來替鐵，銅來替柴，鐵來替石；亦欲用和平做你的官長，用公義做你的監督。
ISA|60|18||你的地方無閣聽見強暴，境內無閣聽見拋荒毀滅的事。你欲稱你的牆做「拯救」，稱你的門做「謳咾」。
ISA|60|19||日頭無閣做你日時的光；月亦無閣發光照你。因為耶和華欲做你永遠的光；你的上帝欲做你的榮耀。
ISA|60|20||你的日頭無閣落；你的月亦無勼無去；因為耶和華欲做你永遠的光。你悲哀的日亦明白啦。
ISA|60|21||你的百姓攏成做義人，永遠得著地做業；是我所種的樹栽，我的手所做的，互我得著榮光。
ISA|60|22||至細者欲成做一千；極卑微者欲成做強的國。我──耶和華欲照定著的期緊緊成伊。
ISA|61|1||主耶和華的神臨到我；因為耶和華用油抹我，互我傳福音互喪鄉的人，差我醫好傷心的人，報告受掠的得著解放，受關的出監牢；
ISA|61|2||報告耶和華歡喜的年，及咱的上帝報讎的日；安慰一切悲哀的人，
ISA|61|3||佇錫安悲哀的人用花帽賞賜伊，來替火灰；歡喜的油來替悲哀；謳咾的衫來替憂愁的心；互怹稱做「公義的樹」，就是耶和華所栽的，來顯明家己的榮光。
ISA|61|4||怹欲起造古早拋荒的所在，建立早前冷靜的位處，也欲修理拋荒的城，就是代代冷靜的位處。
ISA|61|5||外面人欲起來顧恁的羊群；外邦人欲給恁作田，照顧恁的葡萄園。
ISA|61|6||總是恁欲稱做耶和華的祭司；人欲稱恁做咱的上帝的差用。恁欲食用列國的財物，得著怹的榮光來誇口。
ISA|61|7||恁欲得著加倍的福氣，來替所受的見誚；怹欲歡喜佇怹所得著的份額，來替所受的凌辱。所以佇境內欲得著加倍的產業；永遠的快樂欲歸互怹。
ISA|61|8||因為我──耶和華愛公平，怨恨不義的搶劫；我欲照誠實報應怹，也欲及怹立永遠的約。
ISA|61|9||怹的後裔欲佇列國中互人識伊；怹的子孫佇眾百姓中也是按呢。見若看見怹者欲認怹是耶和華賜福的後裔。
ISA|61|10||我因為耶和華大大歡喜；我的心神因為我的上帝就快樂。因為伊用拯救做衫給我穿，用公義做袍給我moa，親像新子婿戴媠的帽，閣親像新娘妝飾寶物。
ISA|61|11||因為土地怎樣互百項的五穀發芽，園怎樣互所種的發生，主耶和華也欲按呢互公義及謳咾發生佇萬國的面前。
ISA|62|1||我因為錫安的緣故的確無靜靜，因為耶路撒冷的緣故的確無歇睏，直到伊的公義親像光啲發出，伊的拯救親像燈啲𤏸。
ISA|62|2||列國欲看你的公義；列王欲看你的榮光。你欲得著稱呼新的名，就是耶和華親嘴所稱呼者。
ISA|62|3||你欲佇耶和華的手中做媠的王帽，佇你的上帝的手掌做冕旒。
ISA|62|4||你無閣稱做「受棄拺者」；你的地也無閣稱做「拋荒者」。你欲稱做我「所歡喜者」；你的地也欲稱做「有丈夫者」。因為耶和華歡喜你，你的地也欲做有丈夫者。
ISA|62|5||因為親像少年人娶在室女，你的百姓也欲按呢娶你；親像新子婿歡喜新娘，你的上帝也欲按呢歡喜你。
ISA|62|6||耶路撒冷啊，我佇你的城頂設立守望的，怹通日通暝無靜靜。懇求耶和華的，恁呣通歇睏，
ISA|62|7||也呣通互伊歇睏，直到伊建立耶路撒冷，互耶路撒冷佇地上成做通謳咾者。
ISA|62|8||耶和華指家己的正手及大權能的手骨咒誓講：我的確無閣將你的五穀互你的對敵做食物；外邦人也無閣飲你所著磨來得著的新酒。
ISA|62|9||獨獨許個收割者欲食伊，來謳咾耶和華；許個收拾者的欲佇我聖所的院內飲伊。
ISA|62|10||恁著對城門經過，備辦百姓的路；填高填高大路，除去石頭，為著列國竪(khiā)大旗。
ISA|62|11||看啊，耶和華曾傳報到地極，恁著給錫安的百姓講：看啊，你的拯救來啦。看啊，伊的賞賜佇伊遐；伊的報答佇伊的面前。
ISA|62|12||人欲稱怹做「聖的百姓」，「耶和華所贖回者」；你也欲稱做「尋著者、無受放拺的城」。
ISA|63|1||此個對以東來，對波斯拉到，穿紅衫，衣裳行伍，有大氣力大步啲行的是是誰啊？就是我，是照公義講話，有大氣力會行拯救者。
ISA|63|2||你的衣裳怎樣有紅色？你的衣服怎樣親像踏酒窟者啊？
ISA|63|3||我家己一個踏酒窟；眾百姓的中間無一人及我佇啲。我受氣踏怹，大受氣thún踏怹。怹的血濺佇我的衫，閣染垃墋我一切的衣裳。
ISA|63|4||因為報讎的日佇我的心內；我救贖我的百姓的年已經到。
ISA|63|5||我看，也無幫助者；我卬愕，因為無有扶持者。所以，我家己的手給我行拯救；我的大受氣給我扶持。
ISA|63|6||我受氣，踏列邦；大受氣，互怹醉醉，互怹的血流佇地裡。
ISA|63|7||我欲照耶和華一切所賞賜咱的，講起耶和華的慈愛及耶和華的名聲，及伊向以色列家所施的大恩；就是照伊的憐憫及豐盛的慈愛賞賜怹的。
ISA|63|8||因為伊講：怹真正是我的百姓，無行虛假的子兒；按呢，伊就做怹的救主。
ISA|63|9||佇怹一切的苦難中，伊也同受苦難；閣伊面前的使者拯救怹；伊用慈愛及憐憫救贖怹；佇古早的日常常抱怹，懷怹。
ISA|63|10||總是怹悖逆，互伊的聖神憂悶。伊就反轉做怹的對敵，本身來攻擊怹。
ISA|63|11||百姓就記得古早摩西的日，講：導怹及伊全群的牧者對海裡出來的，佇叨落啊？將伊聖的神下佇怹中間者佇叨落啊？
ISA|63|12||互伊榮光的手佇摩西的正手行動，佇怹的面前將水分開，欲為著家己立永遠的名，
ISA|63|13||導怹經過海中，親像馬行佇曠野，互怹無著觸者，佇叨落啊？
ISA|63|14||耶和華的神互怹得著安息，親像精牲落到山腳；按呢，你亦導你的百姓，為著家己建立榮光的名。
ISA|63|15||求你對天俯落看，對你聖潔榮光的所在看。你的熱心及你大權能的所做佇叨落啊？你疼痛的心腸及憐憫對我停止。
ISA|63|16||亞伯拉罕雖然呣識阮，以色列呣認阮，總是你是阮的父。耶和華啊，你是阮的父；對萬古以來，你的名稱做「救贖阮的主」。
ISA|63|17||耶和華啊，你啥事互阮行錯離開你的路，互阮的心硬，無敬畏你啊？求你為著你的奴僕，為你的產業支派的緣故，倒轉來。
ISA|63|18||你聖的百姓不過暫時得著此個產業；阮的對敵已經thún踏你的聖所。
ISA|63|19||阮親像對古早未曾互你治理的人，親像未曾用你的名來稱呼者。
ISA|64|1||願你離開天來降臨；互諸個山振動佇你的面前──
ISA|64|2||親像火燒乾柴，親像火互水滾，互你的對敵知你的名，互列國佇你的面前愕愕惙！
ISA|64|3||你曾行通驚的事阮所無拍算。彼時你降臨，諸個山振動佇你的面前。
ISA|64|4||對古早以來，人未曾聽見、耳孔未曾聽見、目睭未曾看見，佇你以外有甚麼上帝為著聽候伊的人行代誌。
ISA|64|5||你迎接彼個歡喜行義、及記念你的道路的人；看啊，你曾受氣，阮曾犯罪；親像按呢已經久，阮猶會得著救嗎？
ISA|64|6||阮攏親像無清氣的人；所有的義攏親像污穢的衫。阮攏親像樹葉漸漸乾去；阮的罪過親像風給阮吹去。
ISA|64|7||閣無人求叫你的名；無人出力擒住你。因為你掩面呣看阮，互阮因為阮的罪過致到消無。
ISA|64|8||耶和華啊，今你猶原是阮的父！阮是土，你是燒磁師傅；阮攏是你的手所造者。
ISA|64|9||耶和華啊，你呣通大受氣，亦呣通永遠記念罪過。求你俯落來看，阮攏是你的百姓。
ISA|64|10||你諸個聖城變做曠野。錫安變做曠野；耶路撒冷成做拋荒。
ISA|64|11||阮聖閣媠的厝──就是阮的列祖謳咾你的所在互火燒燎去；阮所欣慕的攏荒廢。
ISA|64|12||耶和華啊，有諸個事，你猶忍會住嗎？你猶靜靜，互阮深深受苦難嗎？
ISA|65|1||平素未曾問我者，今我互怹問；未有尋我者，今我互怹抵著；未有求叫我的名者，我對怹講：我佇遮！我佇遮！
ISA|65|2||我通日伸手向許個悖逆的百姓；怹出在家己的意思行呣好的路。
ISA|65|3||諸個百姓常常當面惹著我的受氣；佇園中獻祭，佇磚瓦頂燒香；
ISA|65|4||徛起佇墓內，歇佇隱密的所在，食豬肉；怹的器具內有可惡的物做湯；
ISA|65|5||閣對人講：你著徛開！呣通倚近我，因為我比你卡聖。諸個人是我鼻孔中的火熏，是通日啲𤏸的火。
ISA|65|6||看啊，這攏寫佇我的面前。我無欲靜靜，的確欲行報應，報應佇怹的胸前，
ISA|65|7||耶和華講：因為恁的罪惡，及恁的列祖的罪惡，佇山裡燒香，佇嶺頂褻瀆我，所以我欲照怹平素所行的，報應佇怹的胸前。
ISA|65|8||耶和華按呢講：親像佇葡萄葩內抵著有新酒，有人講：呣通毀壞，因為有福氣佇彼內面。我因為我諸個奴僕的緣故亦欲照按呢來行，無欲一盡滅怹。
ISA|65|9||我欲對雅各的中間導出後裔，對猶大的中間導出承接我的眾山者。我揀的百姓欲承接伊；我諸個奴僕欲佇遐徛起。
ISA|65|10||沙崙欲成做飼羊的所在；亞割的山谷欲成做牛群倒啲睏的所在，攏是欲互尋我的百姓所得著。
ISA|65|11||總是恁諸個放拺耶和華，bē記得我的聖山，給迦德辦桌，給米尼灌奠調和的酒者，
ISA|65|12||我欲註定恁歸佇刀下，攏欲屈身受刣；因為我叫，恁無應；我講話，恁無聽趁；反轉行我目睭中看做歹的，揀我所無歡喜的。
ISA|65|13||所以，主耶和華按呢講：看啊，我的奴僕欲食，恁欲枵；看啊，我的奴僕欲飲，恁欲嘴乾；看啊，我的奴僕欲歡喜，恁欲見誚。
ISA|65|14||看啊，我的奴僕因為心快樂出歡喜的聲，恁欲因為心憂愁哀哭，閣因為心神憂傷哀哮。
ISA|65|15||恁欲留恁的名，互我揀的百姓指伊來咒詛。主耶和華欲刣恁，另外用新的名稱伊的奴僕。
ISA|65|16||按呢，佇地上為家己求福氣者，欲向真實的上帝求福氣；佇地上來咒誓者，欲指真實的上帝來咒誓。因為，早前的患難已經bē記得，亦對我的目睭前囥密。
ISA|65|17||看啊！我創造新天新地；以前的事無閣記念，亦無閣追想。
ISA|65|18||恁著因為我所創造的來永遠歡喜快樂；因為我創造耶路撒冷做歡喜的，創造伊的百姓做快樂的。
ISA|65|19||我欲因為耶路撒冷來歡喜，因為我的百姓來快樂；其中的確無閣聽見啼哭的聲及哀哮的聲。
ISA|65|20||其中的確無有幾日仔死去的嬰仔，亦無有歲壽無滿足的老人；因為一百歲死者猶算是囝仔，一百歲死的罪人猶久是受咒詛的。
ISA|65|21||怹欲起厝，家己徛起；栽種葡萄園，來食伊的果子。
ISA|65|22||怹無欲起造，互別人徛伊；怹無欲栽種，互別人食伊；因為我的百姓的日子欲親像樹的日子；我揀的百姓親手著磨得著的欲久長享受伊。
ISA|65|23||怹的確無空空著磨，所生者亦無抵著災害，因為怹攏是得著耶和華賜福者的後裔；怹的子孫亦欲及伊有份。
ISA|65|24||怹猶未求叫，我就應伊；抵抵啲講的時，我就聽伊。
ISA|65|25||豺狼欲及羊羔相及食；獅欲食草親像牛；土粉欲做蛇的食物。佇我的聖山遍地，攏無損傷，無殘害。這是耶和華講的。
ISA|66|1||耶和華按呢講：天是我的座位；地是我的腳踏椅。恁欲給我起甚麼號的厝？甚麼號的所在是做我安息的地方啊？
ISA|66|2||耶和華講：諸個攏是我的手所創造的，所以諸個就攏有。總是我所看顧的，就是謙虛心痛悔、因為我的話來愕愕惙的人。
ISA|66|3||刣牛，無各樣刣人，獻羊，無各樣摃折狗頷頸，獻禮物，無各樣獻豬血，燒乳香，無各樣謳咾偶像。怹揀家己的道路，心歡喜怹可惡的事。
ISA|66|4||我亦揀迷惑怹的事，互怹所驚惶的臨到怹；因為我叫，無人應；我講話，怹無聽趁；反轉行我目睭中看做歹的，揀我所無歡喜的。
ISA|66|5||恁因為耶和華的話來愕愕惙的人著聽伊的話；恁的兄弟怨恨恁，因為我的名革逐恁者，曾講：願耶和華得著榮光，互阮得著看見恁的歡喜；總是怹欲抵著見誚。
ISA|66|6||有喧嘩的聲對城內出！有聲對殿內出！就是耶和華報應伊的對敵的聲！
ISA|66|7||錫安猶未抵著生子的艱苦就生產，猶未知疼痛，就生查甫子。
ISA|66|8||親像此號事是誰曾聽見？諸個事是誰曾看見啊？國豈會一日來生？百姓豈會霎仔久來出世？因為錫安一下抵著生子的艱苦就生子兒。
ISA|66|9||耶和華講：我已經互伊臨盆，豈無互伊生出嗎？你的上帝講：我互人生子者，豈關密伊的胎嗎？
ISA|66|10||恁諸個疼耶路撒冷者，著及伊同快樂為伊歡喜；恁為著伊悲哀者，今著及伊歡喜快樂。
ISA|66|11||致到恁通吸伊的安慰的奶頭來得著飽，互恁得著伊豐盛的榮光，親像尋著恁滿心歡喜者。
ISA|66|12||耶和華按呢講：看啊，我欲互平安開闊到佇伊，親像江河，互列國的榮光到佇伊，親像漲滿的河。恁欲享受伊；恁欲得著抱佇身邊，搖佇腳頭窩頂。
ISA|66|13||親像人得著伊的老母安慰伊，我亦欲按呢安慰恁；恁亦欲佇耶路撒冷得著安慰。
ISA|66|14||恁看見，心就快樂；恁的骨欲得著潤澤親像軟軟的草一樣；閣耶和華的手欲顯現佇伊的奴僕；伊亦欲受氣伊的對敵。
ISA|66|15||看啊，耶和華欲佇火中降臨；伊的車親像捲螺風，用大受氣行報應，用火焰行責罰；
ISA|66|16||因為耶和華欲用火用刀，及一切有血氣的人爭戰；互耶和華所刣死的多多。
ISA|66|17||「許個分別做聖、清氣家己者，進入佇園內跟隨彼中間一個人的後面，食豬肉及可惡的物及老鼠，怹欲做一下滅無；這是耶和華講的。
ISA|66|18||「因為我知怹的行做及怹的念頭。時到，我欲聚集萬百姓萬族怹欲來，欲看我的榮光，
ISA|66|19||我欲設記號佇怹中間。逃走者，我欲差怹到列國，就是到他施、普勒，開弓的路德及土巴、雅完，及平素未有聽見我的名聲、未有看見我的榮光遠遠的海嶼；怹欲將我的榮光傳報佇列國中。
ISA|66|20||怹欲送恁的眾兄弟對列國中倒來，互怹有的騎馬，有的坐車，坐轎，騎騾，騎駱駝，到我的聖山耶路撒冷，做禮物獻互耶和華，親像以色列人用清氣的器具貯禮物，獻佇耶和華的厝；這是耶和華講的。
ISA|66|21||耶和華講：我欲對怹中間取人做祭司，做利未人。」
ISA|66|22||耶和華講：因為我所造的新天新地，佇我的面前長長佇啲；親像按呢，恁的後裔及恁的名字亦欲長長佇啲。
ISA|66|23||逐擺抵著月的初一，逐擺抵著安息日，見若有血氣，欲到我的面前跪拜。這是耶和華講的。
ISA|66|24||怹欲出去看許個悖逆我的人的身屍；因為怹的蟲bē死；怹的火bē熄；見有血氣者攏欲厭惡怹。
JER|1|1||便雅憫地亞拿突城的祭司中，希勒家的子耶利米的話記佇下底。
JER|1|2||當猶大王亞們的子約西亞坐位的十三年，耶和華的話臨到伊。
JER|1|3||閣佇猶大王約西亞的子約雅敬坐位的時，直到猶大王約西亞的子西底家十一年的路尾，五月間耶路撒冷人受掠的時，耶和華的話臨到伊。
JER|1|4||耶和華的話臨到我講：
JER|1|5||我未創造你佇腹肚內的代先，我識你；你未出胎的代先，我分別你做聖；設立你做列國的先知。
JER|1|6||我就講：嗐啊！主耶和華啊，你看，我bē曉講，因為我是囝仔。
JER|1|7||總是耶和華對我講：你呣通講我是囝仔，因為我見有差你，你著去；我見有吩咐你，你著講。
JER|1|8||你莫得驚怹，因為我及你佇啲，欲救你。這是耶和華講的。
JER|1|9||耶和華就伸伊的手摸我的嘴，耶和華給我講：你看，我有將我的話下佇你的嘴。
JER|1|10||看啊，今仔日我設立你佇列邦列國的頂面，是為著欲拔出、欲拆毀、欲敗壞、欲捙倒，欲建立、欲栽培。
JER|1|11||耶和華的話閣臨到我講：「耶利米啊，你看見甚麼？」我講：「我看見杏樹的一枝。」
JER|1|12||耶和華就對我講：「你所看是著；我啲關顧我的話，來成伊。」
JER|1|13||耶和華的話第二擺臨到我講：「你看見甚麼？」我講：「我看見一個鼎啲滾，伊的面對北勢向過來。」
JER|1|14||耶和華就對我講：「欲有災禍對北方發出，臨到此所在一切徛起的百姓。」
JER|1|15||耶和華講：「看啊，我欲召北方列國的眾族；怹欲來，逐個安座位佇耶路撒冷諸個城門口，周圍攻擊城牆，亦欲攻擊猶大一切的城。
JER|1|16||論到此個百姓一切的歹，就是離開我、向別個上帝燒香、跪拜怹的手所做的，我欲講起我的判斷，來攻擊怹。
JER|1|17||所以你著縖腰，起來，將我所吩咐你一切的話給怹講；莫得因為怹來驚惶，驚了我互你佇怹的面前來驚惶。
JER|1|18||看啊，因為我今仔日互你成做堅固的城、做鐵柱、做銅牆，來抵當全地以及猶大的列王、貴族、祭司，及此所在的眾百姓。
JER|1|19||怹欲攻擊你，總是bē會贏你；因為我及你佇啲，欲拯救你，這是耶和華講的。」
JER|2|1||耶和華的話閣臨到我講：
JER|2|2||你去向耶路撒冷人的耳孔叫講，耶和華按呢講：你少年的恩愛，婚姻的愛情，你怎仔樣佇曠野，佇未曾種作的地跟隨我，我攏給你記得。
JER|2|3||彼時以色列做聖歸耶和華，做伊起頭熟的土產；見若吞食伊的欲算做有罪，災禍欲臨到怹。這是耶和華講的。
JER|2|4||雅各的家啊，以色列家的逐房頭啊，恁著聽耶和華的話。
JER|2|5||耶和華按呢講：恁的列祖看我有甚麼不義，竟然離開我遠遠，去趁許個虛假者，來做虛假者啊？
JER|2|6||怹亦無講：彼個導咱出埃及地的耶和華佇叨落？伊是導咱經過曠野，沙漠及深坑的所在，亢旱、死蔭的地、無人經過，無人徛起的境界。
JER|2|7||我導恁入肥的地，互恁食彼中間的果子及好物；總是恁入來了就拍垃墋我的地，互我的產業成做可惡的。
JER|2|8||祭司攏無講，耶和華佇叨落咧？講解律法的呣識我。官長悖謬我；先知靠巴力來讖語，閣趁無利益的事。
JER|2|9||耶和華講：我因為按呢欲及恁爭辯，亦欲及恁的子子孫孫爭辯。
JER|2|10||恁著過去基提諸個海嶼來觀看，差人去基達留心查考，看曾有此號事抑無。
JER|2|11||豈有一國改換怹的上帝嗎？其實許個呣是上帝！總是我的百姓將怹的榮光來換彼個無利益的。
JER|2|12||諸個天啊，著因為此個來卬愕，極其驚惶，盡在冷靜！這是耶和華講的。
JER|2|13||因為我的百姓做二項歹代，就是我做活水的源頭，怹離開我，閣為家己開池，是破裂bē貯水的池。
JER|2|14||以色列是奴僕嗎？是家中生的奴僕嗎？為何成做受搶的物啊？
JER|2|15||勇的獅向伊噤噤哮，出大聲，互伊的地拋荒；城亦攏燒毀，無人徛起。
JER|2|16||羅弗人及答比匿人亦拍碎你的頭殼頂。
JER|2|17||此個事豈呣是你家己取的嗎？因為你的上帝──耶和華導你行路的時，你有棄拺伊。
JER|2|18||今你啥事佇埃及的路，是欲飲西曷的水嗎？你啥事佇亞述的路，是欲飲大河的水嗎？
JER|2|19||你家己的歹欲警戒你；你悖逆的事欲責備你。對按呢通知，通看出，你棄拺你的上帝──耶和華，無存敬畏我的心，就是歹，閣艱苦的事。這是主──萬軍的耶和華講的。
JER|2|20||我佇古早的時遏折你的軛，解開你的索。你講：我呣順服；因為你佇逐個高山頂、逐欉青翠的樹腳屈落身軀行淫。
JER|2|21||若是我曾栽種你，是上等的葡萄樹，全然是真的種子；你對佇我怎樣變做別款葡萄樹的歹枝啊？
JER|2|22||你雖莽用鹼、用多多雪文來洗，你的罪惡的痕跡猶原顯出佇我的面前。這是主耶和華講的。
JER|2|23||你豈可會講：我無染著垃墋、無隨諸個巴力啊？你看你山谷中的路，就知你所行的怎樣。你是單陵(toaⁿ-niā)gâu(gâu)走的駱駝，走來走去。
JER|2|24||你是野驢(iá-lû)，慣勢(koàiⁿ-sì)佇曠野，慾心(io̍k-sim)發動就吸風(khip-hong)；瘋(siáu)的時是誰會阻止伊啊？誚見若尋伊的呣免著磨；佇伊彼月，的確會尋著。
JER|2|25||你著禁止你的腳，免致無鞋，禁止你的嚨喉，免致嘴乾。總是你講：這是無採工，呣啊。我已經戀慕別個，我欲隨怹。
JER|2|26||賊互人掠著，怎樣見誚，以色列家及怹的君王、貴族、祭司、先知亦攏按呢見誚。
JER|2|27||怹對柴頭講：你是我的父；對石頭講：你是生我的。怹用尻脊向我，無用面向我；到抵著患難的時才講：起來，來救阮。
JER|2|28||你為家己所造的上帝佇叨落？伊若會救你佇你抵著患難的時，就著起來救你！猶大啊，你的上帝的數額及你的城的數額平平多。
JER|2|29||耶和華講：恁啥事及我爭辯？恁攏悖逆我。
JER|2|30||我督責恁的子兒是空空，怹無受警戒。恁的刀，親像猛獅吞咬恁的先知。
JER|2|31||此世代啊，恁著明耶和華的話。我對佇以色列豈曾做親像曠野？抑是曾做親像黑暗的地啊？我的百姓啥事講：阮脫離約束，呣閣歸向你啦？
JER|2|32||在室女豈會bē記得伊的妝飾嗎？新娘豈會bē記得伊的媠衫？總是我的百姓bē記得我bē算得日！
JER|2|33||你怎樣修整你的路，要求寵愛？連歹婦仁人，你亦用你的路教示怹。
JER|2|34||閣你的衫仔裾有無罪的喪鄉人的血；呣是佇挖厝孔的所在抵著，是佇逐所在攏有。
JER|2|35||你猶久講：我無罪；耶和華的受氣的確越轉離開我。看啊，我欲審問你；因為你家己講：我無犯罪。
JER|2|36||你啥事走東走西，欲改換你的路啊？你欲因為埃及來見誚，親像前因為亞述來見誚一樣。
JER|2|37||你亦欲雙手抱頭殼，對遐出來；因為耶和華已經棄絕你所倚靠者，你亦bē對怹得著亨通。
JER|3|1||有啲講：人若離出伊的某，某就離開伊，嫁別人，就伊前的丈夫豈通閣親近伊嗎？若按呢，彼個地方豈無染著垃墋嗎？獨獨你及多多親愛者行淫，猶久通歸佇我。這是耶和華講的。
JER|3|2||你著抬目看諸個光裸裸高的所在，佇叨落無有淫行啊？你坐佇路邊聽候，親像亞拉伯人佇曠野一樣，閣用你的淫行邪惡拍垃墋全地。
JER|3|3||因為按呢好的雨水停止，春天的雨無落。你猶有娼妓的面，呣知見誚。
JER|3|4||你豈呣對此時叫我講：我的父啊，你是我少年的時引導我者。
JER|3|5||伊豈永永囥受氣，留到路尾嗎？看啊，你有按呢講，猶久盡你所會的行歹。
JER|3|6||當約西亞王坐位的時，耶和華閣對我講：「悖逆的以色列所做的，你有看見無？伊上諸個高山，佇攏總青翠的樹腳行淫亂。
JER|3|7||伊行諸個代誌以後，我講伊欲歸倚我，總是伊無。伊奸詐的小妹猶大亦有看見。
JER|3|8||悖逆的以色列行淫亂，我為著此個緣故互伊離書，離出伊；我看見伊奸詐的小妹猶大猶原無驚，亦是去行淫。
JER|3|9||伊隨便行伊的淫亂，就拍垃墋此個地方，就及石頭柴頭行淫。
JER|3|10||雖然有諸個一切的事，伊奸詐的小妹猶大猶原無專心歸向我，不過是假意若定。這是耶和華講的。」
JER|3|11||耶和華對我講：「悖逆的以色列比奸詐的猶大猶卡有義。
JER|3|12||你著去向北方傳諸個話講：耶和華講：悖逆的以色列啊，著倒來！我無欲用受氣的目睭看恁；因為我是慈愛者，我無欲永遠囥受氣。這是耶和華講的。
JER|3|13||獨獨著認你的罪，就是你違背耶和華──你的上帝，佇攏總青翠的樹腳，走東走西尋別個，沒聽趁我的話。這是耶和華講的。
JER|3|14||耶和華講：悖逆的子兒啊，著倒來！因為我做恁的丈夫，閣我欲將恁對一個城取一人，對一族取二人，帶到錫安。
JER|3|15||我欲將合我的心的牧者賞賜恁。怹欲用知識及智慧養飼恁。」
JER|3|16||耶和華講：「恁佇國內生湠多多；當許個日子，人無欲閣講起耶和華的約櫃，亦無欲記佇心裡，攏bē記得，攏無去尋，亦無閣做伊。
JER|3|17||彼時，人欲稱耶路撒冷做耶和華的寶座；萬國欲聚集到遐，就是因為耶和華的名來到耶路撒冷。怹無閣照家己歹心的剛硬行代誌。
JER|3|18||當許個日子，猶大家欲及以色列家同行，對北方的地相及來，到我賞賜恁的列祖做業的地。」
JER|3|19||總是我講：我怎樣會通排列恁佇諸個子的中間，將好的地賞賜你，就是列國中上好的業。我閣講：恁著稱我講，我的父啊，亦無閣倒轉去，呣隨我。
JER|3|20||以色列家啊，恁對我行奸詐，真正親像婦人行奸詐離開伊的丈夫。這是耶和華講的。
JER|3|21||佇光裸裸高的所在聽見聲，就是以色列人啼哭懇求的聲，就是因為怹行邪僻的路，bē記得怹的上帝──耶和華。
JER|3|22||恁諸個悖逆的子兒啊，著倒來！我欲醫好恁的悖逆。看啊，阮來到你遮，因為你是阮的上帝──耶和華。
JER|3|23||對小山抑是大山的鬧熱向望得著幫助，實在是空空。以色列的得著救，真正在佇阮的上帝──耶和華。
JER|3|24||對阮少年以來，彼個通見誚的事，將阮的列祖所著磨來得著的，就是怹的羊群、牛群，及怹的子、查某子，攏吞食去。
JER|3|25||阮倒佇阮的見誚中！阮的凌辱遮蓋阮；因為對少年到今，阮及阮的列祖常常得罪阮的上帝──耶和華，無聽趁阮的上帝──耶和華的聲。
JER|4|1||耶和華講：以色列啊，你若肯倒來，就倒來我遮，若對我的面前除去你可惡的事，亦無凊彩行。
JER|4|2||亦照誠實、公平、公義，指耶和華的永活來咒誓；就列國欲對伊來家己求福氣，亦欲因為伊來誇口。
JER|4|3||耶和華對猶大人及耶路撒冷按呢講：著開墾恁的土地，莫得撒種佇莿帕內。
JER|4|4||猶大人及耶路撒冷徛起的百姓啊，恁著給本身行割禮，歸佇耶和華，除去心內的私慾；驚了我的受氣因為恁所行的歹來發作，親像火𤏸起來，甚至無人會拍熄！
JER|4|5||恁著傳佇猶大，報佇耶路撒冷講：恁著佇國內歕哨角，大聲叫講：恁著聚集！咱通進入堅固的城！
JER|4|6||應該向錫安竪(khiā)大旗。著逃走，呣通停腳，因為我欲互災禍及大的毀壞對北方來。
JER|4|7||有獅對艷的樹林中上來，毀壞列國的。伊已經起身出伊的本所在，欲互你的地拋荒，互你的城荒廢無人徛起。
JER|4|8||為著按呢，恁的腰著縖麻布，大聲啼哭，因為耶和華的大受氣無對咱越倒轉。
JER|4|9||耶和華講：「到彼日，君王的心，貴族的心，攏欲消滅；祭司攏欲生驚，先知攏欲卬愕。」
JER|4|10||我講：「唉啊！主耶和華啊，你真正是大大欺騙此個百姓及耶路撒冷，給怹講：『恁欲得著平安。』其實刀劍害著怹的生命。」
JER|4|11||彼時，欲有話對此個百姓及耶路撒冷講：「欲有熱熱的風對曠野光裸裸高的所在向我的眾百姓吹來，呣是欲簸伊，亦呣是欲互伊清氣。
JER|4|12||欲有閣卡大的風為著我吹來；今我閣欲發出判詞，來攻擊怹。」
JER|4|13||看啊，伊欲親像雲起來；伊的戰車親像捲螺風，伊的馬比鷹鳥卡緊。有災禍啊！因為咱敗無啦！
JER|4|14||耶路撒冷啊，你著洗清你的心來除去歹，互你通得著救。歹念頭存佇你的心內欲到底時啊？
JER|4|15||有聲對但傳報，對以法蓮山報災禍。
JER|4|16||恁著傳互列國，報告攻擊耶路撒冷的代誌講：有圍困城者對遠遠的所在來，出怹的聲攻擊猶大諸個城。
JER|4|17||怹周圍攻擊伊，親像顧園的人，因為伊背叛我。這是耶和華講的。
JER|4|18||你的所行，你的所做，致到你有諸個事；這是你的罪惡，實在是苦，是害到你的心！
JER|4|19||我的臟腑啊，我的臟腑啊，我的心痛疼！我的心佇我的內面迫腹。我bē會靜靜無講話，因為我已經聽見哨角的聲，交戰的喝喊。
JER|4|20||人啲報毀壞，閣毀壞，因為全地敗壞。我的布棚忽然敗壞；我的帳帷霎仔久破裂。
JER|4|21||我看見大旗，聽見哨角的聲，欲到偌久啊？
JER|4|22||我的百姓愚戇，呣識我；怹是愚戇無聰明的子；行歹就gâu，行好就頇顢。
JER|4|23||先知講：我看地，看啊，地是空空混沌；我看天，天亦無光。
JER|4|24||我看許個大山，看啊，怹攏振動，小山亦攏搖來搖去。
JER|4|25||我閣看，看啊，攏無人；空中的飛鳥亦攏飛走。
JER|4|26||我閣看伊，看啊，肥的田變做拋荒的地；一切的城佇耶和華的面前，因為伊的大受氣攏總倒壞。
JER|4|27||因為耶和華按呢講：全地的確拋荒，總是我無欲毀滅到盡。
JER|4|28||因為按呢，地欲憂悶，天頂也欲黑暗；我已經講伊，已經定著伊，的確無退悔，也無越轉意思呣做伊。
JER|4|29||逐個城的人因為馬兵及射箭的人的嘩嘩哮，就攏逃走，進入樹林，爬上石磐頂；逐個城抵著棄拺，無人徛起。
JER|4|30||你衰敗的時欲怎樣做？雖然穿朱紅的衫，用金器妝飾，用色料畫你的目睭，按呢展好看是空空！戀愛你者看輕你，續數想你的生命。
JER|4|31||因為我聽見聲，親像生子的婦仁人，親像生頭上子的艱苦，就是錫安查某子的聲；伊喘大氣，展開手，講：我有災禍啊！因為我的神魂為著刣人的來暈去。
JER|5|1||恁著走來走去佇耶路撒冷的街路來看來探聽，佇伊的寬闊的所在來尋，看會抵著一人，抑是有人行公義求誠實？我就欲赦免此個城。
JER|5|2||怹雖然講耶和華是活者，怹所咒的誓實在是假。
JER|5|3||耶和華啊，你的目睭豈呣是向誠實嗎？你拍怹，怹也無憂傷；你毀滅怹，怹呣肯受教督。怹互怹的面比石卡𠕇，呣肯回頭。
JER|5|4||我就講：諸個人實在是喪鄉，是愚戇，因為呣識耶和華的路，及怹的上帝的法度。
JER|5|5||我欲去見怹的世家，及怹講話，因為怹識耶和華的路，及怹的上帝的法度。若是怹同心遏折軛，拍斷縳伊的索。
JER|5|6||所以，樹林的獅欲出來咬死怹；下昏時的豺狼欲吞食怹；豹欲佇諸個城外當等怹。見若出城的，的確互怹拆碎；因為怹的罪過真多，悖逆愈傷重。
JER|5|7||這我豈會赦免你啊？你的子兒離開我，閣指諸個呣是上帝者來咒誓。我互怹飽足，怹就行姦淫，歸陣聚集佇娼妓的厝。
JER|5|8||怹親像飼飽的馬四界跑，逐個向伊厝邊的某親像馬嘰嘰哮。
JER|5|9||耶和華講：我豈無因為諸個事來辦怹嗎？我的心豈無欲對此號的國民來報讎嗎？
JER|5|10||恁著上伊的葡萄園的牆來毀壞伊，總是呣通毀到了，著除去伊的枝，因為怹無屬佇耶和華。
JER|5|11||因為以色列家及猶大家大大行詭詐攻擊我。這是耶和華講的。
JER|5|12||怹呣認耶和華，就講：這並呣是伊，災禍無欲臨到阮；刀劍及飢荒，阮也bē會抵著。
JER|5|13||先知的話欲成做風；主的話無佇怹的心。欲照按呢互怹抵著。
JER|5|14||所以萬軍的上帝──耶和華講：因為恁講此個話，看啊，我欲互我的話佇你的嘴做火，互此個百姓做柴；此個火欲燒滅怹。
JER|5|15||耶和華講：以色列的家啊，你看，我欲互一國對遠遠來攻擊恁，就是強的國，對古早就有的國。伊的言語你bē曉得，也bē明白伊所講的。
JER|5|16||怹的箭袋是開開的墓；怹攏是勇士。
JER|5|17||怹欲食了你的五穀及你的米糧，就是你的子查某子所著食的；也欲食了你的羊群、牛群，食了你的葡萄及無花果；閣欲用刀毀壞你所倚靠堅固的城。
JER|5|18||耶和華講：「就若到彼時，我也無欲一盡剿滅恁。
JER|5|19||彼時恁若講：『耶和華──阮的上帝為著啥事對阮行這一切的事啊？』你著應伊講：『親像恁已經放拺我，服事別號的上帝佇恁的地方，按呢恁也欲服事外邦人佇無屬恁的地方。』」
JER|5|20||恁著傳佇雅各家，報佇猶大講：
JER|5|21||戇戇無知的百姓啊，恁有目睭bē看，有耳孔bē聽，今著聽此個話。
JER|5|22||耶和華講：恁呣驚我嗎？無愕愕惙佇我的面前嗎？我設永遠的例，用沙做海的界限，伊bēpôaⁿ過。伊的湧雖然夯高，也bē會贏；雖然嘩嘩哮，也bē會pôaⁿ過。
JER|5|23||獨獨此個百姓有反叛悖逆的心；怹悖逆我做怹去，
JER|5|24||怹心內也無講：今咱著敬畏耶和華──咱的上帝；伊照時賞賜雨水，就是前的雨，後的雨，伊也有定諸個收成的時期，留啲互咱。
JER|5|25||恁的罪孽互諸個事反轉離開恁；恁的罪惡互恁bē會得著福氣。
JER|5|26||因為佇我的百姓中有尋著歹人。怹匿啲，親像設活罩的人啲當等；怹張羅網來掠人。
JER|5|27||怹的厝有詭詐滿滿，是親像鳥籠內有鳥滿滿；所以怹成做大，閣好額。
JER|5|28||怹肥閣光生，做歹過頭，無為著人伸冤！就是無為著無父的子伸冤，互伊亨通，亦無因為喪鄉人判斷。
JER|5|29||耶和華講：我豈無因為諸個事來辦怹嗎？我的心豈無欲對此號的國民來報讎嗎？
JER|5|30||此個土地有奇異、可惡的事；
JER|5|31||先知傳虛假，祭司倚靠怹來把權；我的百姓亦愛伊按呢，到結局恁欲怎樣做？
JER|6|1||便雅憫人啊，恁著走出耶路撒冷，佇提哥亞歕哨角，佇伯哈基琳放煙燉；因為有災禍及大的毀滅對北方落來。
JER|6|2||我欲剿滅錫安的查某囝仔，就是彼個媠閣幼秀者。
JER|6|3||牧者及伊的羊群欲到伊遐，佇伊的周圍搭布棚，逐個佇伊所佔的地互羊食草。
JER|6|4||恁著備辦交戰攻擊伊。起來啊，咱著趁中晝的時上去。慘啊！日已經斜西，欲暗的影已經拖長。
JER|6|5||起來啊，咱著透暝上去，毀壞伊的宮殿。
JER|6|6||因為萬軍的耶和華按呢講：恁著剉樹木，起土堆攻擊耶路撒冷。這是彼個應該受刑罰的城，怹中間一盡是暴虐。
JER|6|7||井怎樣淐出水，此個城亦按呢淐出歹；佇怹中間常常聽見有強暴毀滅的事，病痛損傷亦常常佇我的面前。
JER|6|8||耶路撒冷啊，你著受教示，免得我的心及你生疏，免得我互你拋荒，成做無人徛起的地。
JER|6|9||萬軍的耶和華按呢講：怹欲一盡掠以色列剩的百姓，親像摘葡萄一樣。你著親像摘葡萄的，手閣轉入樹枝。
JER|6|10||今我欲對是誰講話做干證，互怹聽啊？看啊，怹的耳仔未受割禮，bē會聽。看啊，耶和華的話怹掠做見誚，無歡喜伊。
JER|6|11||因為按呢，我互耶和華的受氣充滿，愞bē住。我欲做一下傾佇街路的囝仔及聚會的少年人，連丈夫及伊的某，老人及日子滿足者，攏欲受掠。
JER|6|12||怹的厝宅、田園，及某攏欲變做別人的；因為我欲伸手攻擊此所在徛起的百姓。這是耶和華講的。
JER|6|13||因為怹對第一細到第一大者攏一味貪心，對先知到祭司攏行奸詐。
JER|6|14||怹凊凊彩彩醫治我的百姓的傷，講：平安啦！平安啦！其實無平安。
JER|6|15||怹行可惡的事，知見誚嗎？無，怹攏無見誚，亦bē紅面。因為按呢，怹欲跋倒佇跋倒的人的中間；我辦怹的時，怹欲顛倒。這是耶和華講的。
JER|6|16||耶和華按呢講：恁著徛佇路裡看，查問舊的路，彼條好路佇叨落，就著行伊；按呢，恁的心欲得著安息。總是怹講：阮呣行伊。
JER|6|17||我給恁設守望者，講：著聽哨角的聲。總是怹講：阮呣聽。
JER|6|18||列國啊，因為按呢恁著聽！會眾啊，恁著知怹中間有甚麼事。
JER|6|19||地啊，著聽！看啊，我欲互災禍到此個百姓，就是怹的圖謀的結果；因為怹呣聽趁我的話，我的律法，怹亦棄絕。
JER|6|20||對示巴出的乳香，對遠遠的所在出的菖蒲，帶來互我欲啥代？恁的燒祭無得著接納；恁的禮物，我亦無歡喜。
JER|6|21||所以耶和華按呢講：看啊，我欲下塞礙的石佇此個百姓的面前。父及子欲做一下跋佇彼頂面；厝邊及朋友亦攏欲滅無。
JER|6|22||耶和華按呢講：看啊，有一種的百姓對北方來，亦有一個大國興起，對地極來。
JER|6|23||怹抬弓及槍，怹殘忍，無憐憫；怹的聲親像海嘩嘩哮。錫安的查某囝仔啊，怹攏騎馬列陣，親像戰士欲攻擊你。
JER|6|24||阮聽見怹的風聲，手就軟落去；痛苦擒著阮，痛疼親像生子的婦仁人一樣。
JER|6|25||恁呣通出去田裡，亦呣通行佇路裡，因為佇遐有對敵的刀劍，四圍有驚惶。
JER|6|26||我的百姓啊，著縖麻布，翱佇火灰中。著悲傷，親像喪失獨生子，痛心啼哭，因為殘害者欲忽然到佇咱。
JER|6|27||我設立你佇我的百姓中，做試驗者及衛所，互你知來試驗怹的行做。
JER|6|28||怹攏是大悖逆的人，四界行誹謗。怹是銅，是鐵，攏是行毀壞者。
JER|6|29||風櫃燒著，鉛已經鎔佇火內；怹直直鍛煉，到尾是空空；因為歹者猶未除去。
JER|6|30||人欲稱怹做受棄拺的銀，因為耶和華已經棄拺怹。
JER|7|1||有話對耶和華到耶利米講：
JER|7|2||「你著徛佇耶和華的厝的門，佇遐宣傳此個話講：凡若屬猶大入諸個門，敬拜耶和華者，著聽耶和華的話。
JER|7|3||萬軍的耶和華──以色列的上帝按呢講：恁著改正所行所做，我就互恁徛起佇此個地方。
JER|7|4||恁呣通倚靠白賊的話，講：『諸個是耶和華的殿，是耶和華的殿，是耶和華的殿！』
JER|7|5||「恁若一盡改正所行所做，佇人及厝邊的中間真正有行公平，
JER|7|6||無歹款待出外人以及孤兒寡婦，佇此個地方無流無罪的人的血，亦無趁別號的上帝來陷害家己，
JER|7|7||我就互恁徛起佇此個所在，就是我所賞賜恁的列祖的地，對永遠到永遠。
JER|7|8||「看啊，恁倚靠白賊無利益的話。
JER|7|9||恁偷提，刣人，姦淫，濫糝咒誓，向巴力燒香，亦趁恁平素所呣識別號的上帝，
JER|7|10||閣來徛佇我的面前，佇此間用我的名來稱呼的厝；講：『阮得著救啦！』按呢是欲互恁去行諸個可惡的事嗎？
JER|7|11||此間用我的名來稱呼的厝恁看做賊巢嗎？耶和華講，看啊，我，我已經看見啦。
JER|7|12||恁今著去我佇示羅的所在，就是我起頭設做求叫我的名的位，看我因為我的百姓以色列的罪惡怎樣款待彼所在。」
JER|7|13||耶和華講：「今因為恁行諸個一切的事，我有對恁講，亦是早早起來講，若是恁呣聽；我閣叫恁，若是恁呣應。
JER|7|14||所以我欲款待恁所倚靠此間、用我的名稱呼的厝，以及我所賞賜恁及恁的列祖的地，親像我早款待示羅一樣。
JER|7|15||我也欲趕恁離開我的面前，親像我曾趕恁的眾兄弟，以法蓮一切的後裔。」
JER|7|16||「所以，你莫得為著此個百姓祈禱；莫得為著怹出聲祈求，亦莫得替怹求我，因為我無欲聽你。
JER|7|17||怹佇猶大諸個城中及耶路撒冷的街路所行的，你無看見嗎？
JER|7|18||子兒拾柴，老父燃火，婦仁人摶麵做餅，獻互天后，閣對別號的上帝灌奠，欲激我的受氣。」
JER|7|19||耶和華講：「怹豈是激我受氣？豈呣是激怹家己，致到怹的面見誚嗎？」
JER|7|20||所以主耶和華按呢講：「看啊，我欲將我的受氣、我的痛恨傾佇此所在，就是傾佇人及精牲，以及田野的樹木及土地的出產，親像火𤏸bē熄。」
JER|7|21||萬軍的耶和華──以色列的上帝按呢講：「著將恁的燒祭參加佇恁諸個祭，來食肉！
JER|7|22||因為我導恁的列祖出埃及的日，論到燒祭及諸個祭我未曾對怹講起，來命令怹。
JER|7|23||我獨獨吩咐怹此一項講：『恁著聽趁我的聲，我就欲做恁的上帝，恁亦欲做我的百姓。閣行我攏總命令恁的路，就通得著福氣。』
JER|7|24||總是怹呣聽趁，亦呣俯耳孔，竟然照怹的計謀及剛硬的歹心，退後無進前。
JER|7|25||對恁的列祖出埃及的日，到今仔日，我差我的眾奴僕先知到恁遐，閣逐日早早起來差怹。
JER|7|26||怹猶久呣聽我，亦呣俯耳孔，反轉硬怹的頷頸，怹行歹比怹的列祖卡傷重。
JER|7|27||「你著將諸個一切的話給怹講，總是怹無欲聽你；你叫怹，怹亦無欲應你。
JER|7|28||你著對怹講：這就是呣聽趁耶和華──怹的上帝的聲、無受教督的國民；誠實無去，對怹的嘴絕斷。」
JER|7|29||耶路撒冷啊，著剃你的頭毛㧒擲，佇光裸裸高的所在唱哀傷的歌；因為耶和華棄拺離開伊所受氣的世代。
JER|7|30||耶和華講：「猶大的百姓行我所看做歹的事，將可惡的物祀佇用我的名稱呼的厝，拍垃墋伊。
JER|7|31||怹佇便欣嫩的山谷起陀斐特山頭的壇，通佇火中燒怹的子、查某子。這呣是我所吩咐的，亦呣是我的心所想的。」
JER|7|32||耶和華講：「因為日子欲到，此個地方無閣稱做陀斐特及便欣嫩的山谷，是欲稱做刣人的山谷。因為欲佇陀斐特埋葬死人，到無剩所在；
JER|7|33||閣此個百姓的身屍欲互空中的飛鳥及地上的野獸做食物，無人趕伊。
JER|7|34||彼時，佇猶大諸個城及耶路撒冷的街市，我欲互歡喜的聲，快樂的聲，新子婿的聲，新娘的聲，攏總息，因為此個地攏欲變做拋荒。」
JER|8|1||耶和華講：「當彼時，人欲將猶大列王的骨骸、貴族的骨骸、祭司的骨骸、先知的骨骸，耶路撒冷徛起的百姓的骨骸，攏對墓中提出來，
JER|8|2||排佇日、月，及天象的下面，就是怹平素所意愛、所服事、所順趁、所尋求、所跪拜者。諸個骨骸無閣收拾，無閣埋葬，欲佇地面上成做糞埽；
JER|8|3||閣此個歹族所剩的就是佇我趕怹到遐所剩的，怹攏欲揀死，呣揀活。這是萬軍的耶和華講的。」
JER|8|4||你著對怹講，耶和華按呢講：人跋倒，無閣絔起來嗎？人越去，無閣越來嗎？
JER|8|5||按呢此個耶路撒冷的百姓的悖逆，啥事久長悖逆啊？怹固執怹的詭詐，呣肯回頭。
JER|8|6||我留心聽，總是怹無講正直的話。無人反悔怹歹的所行，講：我做的是甚麼？怹逐人轉返行家己的路，親像馬跑入戰場。
JER|8|7||空中的鶴知伊定著的期；鳩鵻燕仔及海雁攏守怹來的時；獨獨我的百姓呣知耶和華的法律。
JER|8|8||恁怎樣講：阮是智慧的人，耶和華的律法佇阮中間？看啊，經學士舞弄筆墨，互伊變做假。
JER|8|9||智慧的人見誚，驚惶，受掠；看啊，怹放拺耶和華的話，怹的心內猶有甚麼智慧啊？
JER|8|10||所以我欲將怹的某互別人，將怹的田園互別人承接做業；因為怹對第一細到第一大者攏一味貪心，對先知到祭司攏行奸詐。
JER|8|11||怹凊凊彩彩醫治我的百姓的傷，講：平安啦！平安啦！其實無平安。
JER|8|12||怹行可惡的事，知見誚嗎？無，怹攏無見誚，亦bē紅面。因為按呢，怹欲跋倒佇跋倒的人的中間；怹受辦的時欲顛倒。這是耶和華講的。
JER|8|13||耶和華講：我欲一盡滅怹；葡萄樹欲無葡萄，無花果樹欲無無花果，葉亦欲枯焦。我所互怹的，攏欲無去。
JER|8|14||咱啥事靜靜坐啊？恁著聚集，就咱通入諸個堅固的城，佇遐恬恬；因為咱的上帝──耶和華互咱恬恬，閣將苦的水互咱飲，攏是因為咱得罪耶和華。
JER|8|15||咱向望平安，亦無有好處；向望有醫好的時期，反轉有驚惶。
JER|8|16||聽見對但遐對敵的馬滂滂哮，怹的勇的馬嘰嘰哮，全地就攏振動；因為怹來吞滅此個地以及彼內面所有的，吞滅此個城及其中徛起的百姓。
JER|8|17||恁看，我欲差蛇、毒蛇到恁中間，恁驅無法得的，怹欲咬恁。這是耶和華講。
JER|8|18||我有憂悶，情願會得安慰；我的心暈去。
JER|8|19||看啊，我的百姓哀傷的聲對遠遠的所在來，講：耶和華無佇錫安嗎？伊的王無佇彼內面嗎？怹啥事用雕刻的偶像，及外邦虛假者來激我的受氣啊？
JER|8|20||收成的時已經過，夏天的日已經盡，阮猶無得著救！
JER|8|21||因為我的百姓的毀傷，我亦受毀傷。我盡在哀傷，驚惶擒住我。
JER|8|22||佇基列豈無乳香？佇遐豈無醫生？我的百姓怎樣bē得著醫好？
JER|9|1||願我的頭殼做水泉，我的目睭做目屎的源頭，我通為我的百姓中受刣的人，日暝啼哭。
JER|9|2||願我佇曠野有出外人歇暝的所在，我就通棄拺我的百姓來離開怹；因為怹攏是行姦淫者，是行詭詐的黨類。
JER|9|3||怹捲彎怹的舌親像弓來講白賊。怹佇國內加添勢力，呣是為著真實，就是歹了閣歹，也呣識我這是耶和華講的。
JER|9|4||恁逐人著持防伊的厝邊，攏呣通信靠兄弟；因為兄弟一盡相瞞騙，厝邊攏四界行，誹謗人。
JER|9|5||怹逐人欺騙厝邊，呣願講真實；怹教示怹的舌講白賊，著磨做歹。
JER|9|6||你徛起佇詭詐中；怹因為詭詐，呣肯認識我。這是耶和華講的。
JER|9|7||所以萬軍的耶和華按呢講：看啊，我欲將怹鎔化來鍛煉怹；若無，我因為我的百姓欲怎樣做啊？
JER|9|8||怹的舌是害死人的箭，是講詭詐；人人對伊的厝邊嘴講平安，心內啲數想伊。
JER|9|9||耶和華講：我豈無因為諸個事來辦怹嗎？我的心豈無欲對此號的國民來報讎嗎？
JER|9|10||我欲為著山嶺啼哭悲哀，為著曠野的草場出聲哀哮；因為怹已經燒燎去，甚至無人經過。人也無聽見精牲的聲，空中的飛鳥及地上的野獸攏走落去。
JER|9|11||我欲互耶路撒冷變做土堆，做野狗徛起的所在，也欲互猶大諸個城拋荒，無人徛起。
JER|9|12||是誰是智慧的人，通明白此個啊？耶和華的嘴對是誰講，互伊通傳報啊？此個地啥事滅無，燒毀親像曠野，甚至無人經過啊？
JER|9|13||耶和華講：「因為怹有棄拺我所設佇怹的面前的律法，無聽我的聲，也無行伊；
JER|9|14||獨獨照怹的心的剛硬來行，閣趁諸個巴力就是怹的列祖所教示的。」
JER|9|15||所以萬軍的耶和華──以色列的上帝按呢講：「看啊，我欲將茵蔯互此個百姓食，閣將苦的水互怹飲。
JER|9|16||我也欲四散怹佇列邦中，就是怹及怹的列祖呣識的邦國。也欲互刀劍追趇怹，到我一盡剿滅怹。」
JER|9|17||萬軍的耶和華按呢講：著致意想，叫許個替人哭的婦仁人來，也差人去尋許個gâu的婦仁人互怹來，
JER|9|18||怹著緊緊來為咱出聲哮，互咱目屎直直流，互咱的目睭皮淐出水。
JER|9|19||因為聽見哀傷的聲對錫安出，講：咱怎樣衰敗！大大見誚！因為咱離開土地；因為人有拆毀咱的厝宅。
JER|9|20||恁諸個婦仁人啊，著聽耶和華的話，耳孔著聽受伊的嘴所講的話；著教示恁的查某子啼哭，逐個著教示怹的厝邊唱哀歌。
JER|9|21||因為死無，上來咱的窗仔門，入咱的宮殿；對外面剿滅許個囝仔，對街路剿滅許個少年人。
JER|9|22||你著給怹講，耶和華按呢講：人的身屍欲親像糞埽㧒佇郊野，閣親像收割的人尻脊後所磕落一把仔的稻仔，無人拾伊。
JER|9|23||耶和華按呢講：「智慧的人莫得因為伊的智慧來誇口，勇猛的人莫得因為伊的勇猛來誇口，好額的人莫得因為伊的好額來誇口。
JER|9|24||見若愛誇口者，著因為此個來誇口，就是伊識我，知我是耶和華，行慈愛、公平、公義佇地裡的，因為我掠諸個做歡喜。這是耶和華講的。」
JER|9|25||耶和華講：「看啊，日子欲到，我欲刑罰一切受割禮者、無受割禮者，
JER|9|26||就是埃及、猶大、以東、亞捫族、摩押人，及一切徛起曠野剃鬢邊者；因為列國攏無受割禮，以色列人的心亦無受割禮。」
JER|10|1||以色列家啊，著聽耶和華對恁所講的話。
JER|10|2||耶和華按呢講：恁呣通學列國的所行，亦呣通為著天的兆頭來驚惶，因為列國為著這來驚惶。
JER|10|3||眾百姓的風俗是空虛；怹佇樹林內剉一欉樹，師傅的手用斧頭造成的。
JER|10|4||怹用金用銀鑲伊，用釘及鎚仔釘住，互伊無搖動。
JER|10|5||伊親像車圓的柱，bē講話，著人扛，因為伊bē行。恁莫得驚伊；因為怹bē降災禍，亦無權通降福氣。
JER|10|6||耶和華啊，無甚麼會比並得你！獨獨你做大，你的名大閣有能力。
JER|10|7||萬百姓的王啊，是誰呣著驚畏你？這是合佇你；因為佇列國智慧的人中間，雖然有權威者，亦bē比得你。
JER|10|8||怹攏是愚蠢無知。偶像的教示，不過是柴若定。
JER|10|9||有銀拍歸片，對他施帶來的，亦有對烏法來的金，攏是師傅及銀匠的手做的，閣有藍色紫色的料做衫，攏是奇巧的師傅做的。
JER|10|10||獨獨耶和華是真的上帝，伊是活的上帝，是永遠的王。伊一下受氣，地就振動；伊一下痛恨，列國攏擋bē住。（
JER|10|11||恁著給怹按呢講：許個呣是創造天地的上帝，攏欲對地上及天下滅無去！）
JER|10|12||耶和華用能力創造地，用智慧建立世界，用聰明展開諸個天。
JER|10|13||伊一下出聲，空中就有多多水激動；伊互雲霧對地極淐起來；伊為著雨創造閃爁，伊互風對伊的府庫出來。
JER|10|14||逐人攏愚蠢，無智識；逐個銀匠攏為著伊雕刻的偶像來見誚。因為伊所鑄的偶像是假的，亦無活氣佇伊的內面，
JER|10|15||攏是空空的，是迷惑人的所做；到辦理怹的時的確受除滅。
JER|10|16||雅各的份額無親像諸個，因為伊是創造萬物的主。以色列亦是伊產業的支派，萬軍的耶和華是伊的名。
JER|10|17||你徛起受圍的城者，著對地裡收拾你的物件。
JER|10|18||因為耶和華按呢講：看啊，我此時欲將此所在徛起的百姓甩出去，閣欲困苦怹，互怹曉悟。
JER|10|19||我有災禍啊！因為我受毀傷；我的傷真傷重。總是我講：這是我的痛苦，的確著忍受。
JER|10|20||我的布棚毀壞；我的索攏斷。我的子兒離開我出去，今攏無啦。無人閣搭我的布棚，掛我的帳幅。
JER|10|21||因為牧者攏愚蠢，無尋求耶和華，所以bē得著亨通；怹的羊群亦攏四散。
JER|10|22||有風聲！看啊，來啦！有大擾亂對北方出來，欲互猶大諸個城拋荒，做野狗徛起的所在。
JER|10|23||耶和華啊，我知人的路呣是對家己，行路的人亦bē注意家己的腳步。
JER|10|24||耶和華啊，你責備我著從寬，呣通佇你的受氣中責備我，驚了互我歸佇無去。
JER|10|25||願你傾出你的受氣佇呣識你的列國的頂面，以及無求叫你的名的逐族；因為怹吞食雅各，吞伊，滅伊，互伊徛起的所在拋荒。
JER|11|1||有話對耶和華臨到耶利米講：
JER|11|2||「恁著聽此個約的話，給猶大人及耶路撒冷徛起的百姓講，
JER|11|3||你對怹講，耶和華──以色列的上帝按呢講：無聽趁此個約的話的人著受咒詛。
JER|11|4||此個約是我導恁的列祖出埃及地、脫離鑄鐵的爐彼日所吩咐怹的，講：『恁著聽趁我的話，照我一切所吩咐的去行。』按呢，恁就做我的百姓，我亦做恁的上帝；
JER|11|5||互我通堅固對恁的列祖所咒的誓，賞賜怹流奶及蜜的地，抵抵親像今仔日一樣。」我就應講：「耶和華啊，阿們！」
JER|11|6||耶和華對我講：「你著傳諸個話佇猶大諸個城及耶路撒冷的街市，講：恁著聽此個約的話來行伊。
JER|11|7||因為對我導恁列祖出埃及彼一日，到今仔日，我切切警戒怹，就是早早起來警戒怹講：『恁著聽趁我的話。』
JER|11|8||總是怹呣聽趁，呣俯耳孔，竟然逐個照家己歹心的剛硬去行。所以我互此個約一切咒詛的話臨到怹的身上；此個約是我吩咐怹著行的，總是怹無行。」
JER|11|9||耶和華對我講：「佇猶大人及耶路撒冷人的中間有謀叛的事。
JER|11|10||怹越轉行怹的列祖的歹，怹的列祖呣肯聽我的話，怹就趁別號的上帝，來服事伊。以色列家及猶大家違背我及怹的列祖所立的約。」
JER|11|11||所以耶和華按呢講：「看啊，我欲互災禍臨到怹，就是怹所bē逃脫的。怹欲對我哀求，我呣聽怹。
JER|11|12||彼時，猶大諸個城的人，及耶路撒冷徛起的百姓欲去哀求怹所燒香來服事許個上帝；總是抵著患難的時，諸個上帝攏bē會拯救怹。
JER|11|13||猶大啊，你的上帝的數額及你的城的數額平平；你也為著通見誚的物來起壇，照耶路撒冷諸個街路的數額，許個壇就是燒香佇巴力的。
JER|11|14||「所以你莫得為著此個百姓祈禱，莫得為著怹出聲祈求；因為怹抵著患難哀求我的時，我無欲聽怹。
JER|11|15||我所疼者，你已經行歹，你佇我的厝欲啥事？下願、獻肉豈會除去你的罪惡互你歡喜？
JER|11|16||耶和華曾稱你的名做青翠的橄欖樹，好看亦結好果子；今伊用嘩嘩嚷的聲，起火佇伊的頂面，枝椏亦受遏折。
JER|11|17||萬軍的耶和華早栽培你者，今命令災禍攻擊你，是因為以色列及猶大家行歹，向巴力燒香，惹我的受氣，家己做家己受。」
JER|11|18||耶和華指點我，我才知；彼時你將怹所行的報我看。
JER|11|19||總是我親像純良的羊仔牽到受刣的地；我並呣知怹設計謀欲害我，講：咱將樹及果子攏給伊滅去！將伊對活人的地剪除去，互伊的名無閣互人紀念。
JER|11|20||萬軍的耶和華啊，你是照公義判斷、鑑察人的心腹心腸者，求你互我看你對怹報讎，因為我將我的案件稟明佇你。
JER|11|21||所以，耶和華論到數想你的生命的亞拿突人按呢講：「怹講：你莫得奉耶和華的名來讖語，免得你死佇阮的手頭。
JER|11|22||所以萬軍的耶和華按呢講：看啊，我欲刑罰怹；少年人欲互刀刣死，怹的子、查某子欲因為飢荒來死，互怹無剩一個；
JER|11|23||因為辦理怹的年，我欲降災禍佇亞拿突人。」
JER|12|1||耶和華啊，我及你辯論的時，你是公義；總是我猶愛及你理論：歹人的路為何亨通？大行詭詐者為何得著平安？
JER|12|2||你栽培怹，怹亦釘根，大欉閣結果子。照怹的嘴講，你是近，照怹的心想，你是遠。
JER|12|3||耶和華啊，你知我，你看見我，試驗我向你的心。求你將怹拖出來，親像欲刣的羊，分別伊來聽候刣的日。
JER|12|4||此個地悲哀，通國的草菜枯焦，欲到底時啊？為著徛起遐的百姓的歹，精牲、飛鳥攏滅無。因為怹講：伊無看見阮的結局。
JER|12|5||耶和華講：你及步行的人相及走，尚且厭倦，豈會及馬鬥跑啊？你佇平安的地，雖然安穩，佇約但河邊的樹林欲按怎樣？
JER|12|6||因為連你的兄弟，連你的老父的家，攏用奸詐款待你。怹亦佇你的後面大聲叫，雖然對你講好話，你亦莫得信怹。
JER|12|7||我離開我的厝，放拺我的產業，將我的心所疼者交佇伊的對敵的手。
JER|12|8||我的產業對我親像樹林內的獅，伊出聲攻擊我，因為按呢我怨恨伊。
JER|12|9||我的產業對我豈親像斑點的鷹鳥嗎？許個鷹鳥豈佇伊的四圍攻擊伊嗎？恁著去聚集田野的百獸，互伊來吞食伊！
JER|12|10||多多牧者毀壞我的葡萄園，睭踏我的份額，互我好好的份額變做拋荒的曠野。
JER|12|11||怹互地拋荒；地已經荒拋，就對我悲哀。全地拋荒，因為無人掛意。
JER|12|12||殘害者到曠野中一切光裸裸高的所在；耶和華的刀對地的此旁到地的彼旁一盡剿滅。見有血氣者攏無平安。
JER|12|13||怹種麥，收成莿帕；勞苦亦攏無利益。因為耶和華的大受氣，怹欲為著怹的土產來見誚。
JER|12|14||「論到一切歹厝邊，就是害著我所互我的百姓以色列承接的產業的。」耶和華有按呢講：「看啊，我欲將怹拔出怹的地，閣欲將猶大家對怹中間拔出來。
JER|12|15||我拔出怹以後，我欲倒轉來憐憫怹，導怹倒來，逐人歸伊的本業，逐人歸伊的本所在。
JER|12|16||怹若肯殷勤學習我的百姓的道路，指我名咒誓講：『耶和華是活者』，親像怹前教示我的百姓指巴力來咒誓一樣，怹就欲得著建立佇我的百姓的中間。
JER|12|17||怹若呣聽，就我欲拔出此國，拔出來滅伊。這是耶和華講的。」
JER|13|1||耶和華對我按呢講：「你著去買一條麻布的帶來縖腰，呣通下佇水裡。」
JER|13|2||我就照耶和華的話，買一條帶縖腰。
JER|13|3||耶和華的話第二擺臨到我講：
JER|13|4||「著提你所買的帶，就是你腰裡的帶，起來去伯拉，佇遐囥伊佇石磐孔。」
JER|13|5||我就去，囥伊佇伯拉，照耶和華所吩咐我的。
JER|13|6||過多多日，耶和華對我講：「你起來去伯拉，將我吩咐你囥佇遐的腰帶提來。」
JER|13|7||我就去伯拉來掘，對我所囥的所在提彼條帶，看啊，彼條帶已經歹去，攏無路用。
JER|13|8||耶和華的話臨到我講：
JER|13|9||「耶和華按呢講：我欲照按呢敗壞猶大的驕傲及耶路撒冷的大驕傲。
JER|13|10||此個歹的百姓呣肯聽我的話，照怹的心的剛硬去行，閣趁別號的上帝，服事伊，跪拜伊，怹欲親像此條無路用的帶。」
JER|13|11||耶和華講：「腰帶怎樣連佇人的腰，我有互以色列全家及猶大全家連佇我，亦是按呢，欲互怹做我的百姓，做我的名聲，做我的謳咾，做我的榮光；總是怹呣肯聽。」
JER|13|12||「你著閣對怹講此個話：『以色列的上帝──耶和華按呢講：逐個甕欲貯酒滿滿。』怹欲對你講：『阮豈呣知逐個甕欲貯酒滿滿嗎？』
JER|13|13||你就著對怹講：『耶和華按呢講：看啊，我欲互此所在一切徛起的百姓，就是坐大衛寶座的列王及祭司、先知，以及耶路撒冷一切徛起的百姓，攏大大酒醉。』」
JER|13|14||耶和華講：「我欲互怹大家相磕，就是父及子相磕；我無欲可憐，無欲疼惜，無欲憐憫，來呣滅伊。」
JER|13|15||恁著聽，著俯耳孔。莫得驕傲，因為耶和華已經講伊。
JER|13|16||黑暗未到，恁的腳未著觸佇黑暗的山，所向望的光猶未變做死無的蔭影，黑黑暗暗的代先，恁著歸榮光恁的上帝──耶和華。
JER|13|17||恁若呣聽此個話，就我的心欲因為恁的驕傲佇隱密的所在啼哭；我的目睭欲目屎泚泚倒，因為耶和華的羊群受掠。
JER|13|18||你著對君王及太后講：恁著謙卑，坐佇下面；因為恁榮光的冕旒，對恁的頭殼落落去。
JER|13|19||南方諸個城攏關，無人開；猶大全族受掠；閣掠到了了。
JER|13|20||恁著抬目看對北方來的人。前所互你的羊群，就是你媠的羊群，今佇叨落啊？
JER|13|21||你平素所親密的朋友，設使伊設立怹做頭來管轄你，你猶有甚麼話通講？痛苦豈無擒住你，親像生子的婦仁人？
JER|13|22||你若心內講：這一切的事為何到佇我咧？是因為你的罪過真重，所以你露體赤腳。
JER|13|23||古實的人會變換皮膚？豹會變換斑點嗎？若會，就恁諸個慣練行歹的會行好。
JER|13|24||所以我欲拍散怹，親像草幼互曠野的風吹去一樣。
JER|13|25||耶和華講：這是你所應該抵著的，是我量互你的份額，因為你bē記得我，去倚靠虛假。
JER|13|26||所以我欲掀起你的裙，罩佇你的面，你的見誚就露出。
JER|13|27||你許個可惡的事──就是佇山裡田裡行姦淫，出嘰嘰哮的聲，娼妓款的淫亂──我攏看見啦。耶路撒冷啊，你有災禍！你呣肯清氣，欲到底時啊？
JER|14|1||論到亢旱的事，耶和華的話臨到耶利米：
JER|14|2||猶大悲哀，城門衰敗。人穿黑衫坐佇土腳；耶路撒冷悲哀的聲透到頂面。
JER|14|3||怹的世家差囝仔工去汲水；怹到井裡，尋無水，就帶空的器具倒來，見誚漏氣，罩頭殼。
JER|14|4||作田人見誚罩頭殼；是因為無落雨，土地pit裂。
JER|14|5||田野的鹿母生子，就放㧒擲，因為無草。
JER|14|6||野驢徛佇光裸裸高的所在，喘氣親像野狗；因為無草，目睭失明。
JER|14|7||耶和華啊，阮的罪過雖然做干證告阮，猶久求你為著你的名來做代誌。阮沓沓悖逆，得罪你。
JER|14|8||以色列所向望者、佇患難中做救主者啊，你啥事佇此所在親像寄腳者，閣親像過路人越來歇過暝啊？
JER|14|9||你啥事親像卬愕的人，親像bē會救人的勇士啊？耶和華啊，你猶原佇阮中間；阮亦稱做屬你的名的人，呣通放拺阮。
JER|14|10||耶和華對此個百姓按呢講：怹愛放蕩，無約束怹的腳，所以耶和華呣接納怹。今欲記得怹的罪過，辦怹的罪惡。
JER|14|11||耶和華閣對我講：「莫得為著此個百姓祈禱求福氣。
JER|14|12||怹禁食的時，我呣聽怹的求叫；怹獻燒祭及禮物，我亦呣接納；我反轉欲用刀劍、用飢荒、用瘟疫來滅怹。」
JER|14|13||我就講：「嗐啊！主耶和華啊，看啊，許個先知對怹講：『恁bē看見刀劍，亦bē抵著飢荒；耶和華欲佇此個地方賞賜恁久長的平安。』」
JER|14|14||耶和華對我講：「許個先知託我的名傳白賊，我無差怹，無吩咐怹，亦無對怹講；怹傳互恁的，是虛假的啟示及占卜，及無影的事，以及怹的心的詭詐。
JER|14|15||所以耶和華按呢講：論到託我的名來傳報的許個先知，我並無差怹；怹猶久講此個地bē會抵著刀劍飢荒，其實許個先知欲對刀劍飢荒來滅無。
JER|14|16||閣聽怹傳報的百姓欲因為飢荒刀劍受㧒擲佇耶路撒冷的街路，怹及某及子查某子，攏無人埋葬。我欲將怹的歹傾佇怹的身上。」
JER|14|17||你著將此個話給怹講：願我的目屎日暝流無息，因為我的百姓抵著大毀傷拍到真殄。
JER|14|18||我若出去田裡，就看見有互刀刣者；我若入城，就看見有對飢荒來破病者；先知及祭司佇國內四界行，亦攏bē曉得。
JER|14|19||你一盡棄拺猶大嗎？你的心厭惡錫安嗎？啥事拍阮，亦無通得著醫好？阮向望平安，亦無有福氣；向望醫治的機會，無拍算抵著驚惶。
JER|14|20||耶和華啊，阮認家己的罪惡，及阮的列祖的罪過，因為阮得罪你。
JER|14|21||求你因為你的名的緣故，莫得厭惡阮，莫得凌辱你榮光的寶座。求你追念，莫得背你及阮所立的約。
JER|14|22||外邦無影跡的神明，有一個會落雨嗎？天會家己落大雨嗎？耶和華──阮的上帝啊，會按呢者豈呣是你嗎？所以阮猶原欲聽候你，因為這攏是你所做的。
JER|15|1||耶和華對我講：「雖然有摩西及撒母耳徛佇我的面前替怹求，我的心亦無眷顧此個百姓。著趕怹離開我的面前，互怹出去！
JER|15|2||怹若對你講：『阮著出去叨落。』你著給怹講，耶和華按呢講：該死者，著死；該互刀刣者，著互刀刣，該抵著飢荒者，著扺著飢荒；該互人掠者，著互人掠。」
JER|15|3||耶和華閣講：「我調拴四項來辦怹，就是刀來刣怹、狗來拖怹、空中的鳥、地上的野獸食來滅怹；
JER|15|4||閣欲互怹流落佇天下萬國中，攏是因為猶大王希西家的子瑪拿西佇耶路撒冷所行的事。」
JER|15|5||耶路撒冷啊，是誰可憐你啊？是誰為你悲傷啊？是誰越轉身問你平安無？
JER|15|6||耶和華講：你棄絕我，越轉身退後；因為按呢，我伸手攻擊你，毀壞你。我憐憫你到厭。
JER|15|7||我佇境內逐個城門口，用簸箕簸怹，我絕怹的後嗣。我滅我的百姓，怹猶原無越轉離開怹的路。
JER|15|8||怹的寡婦加添佇我的面前，比海沙卡多；我互殘害的中晝來，攻擊少年人的老母，互痛苦驚惶忽然到伊的身上。
JER|15|9||生七個子的婦仁人衰膦氣斷；當頭白日，伊的日頭忽然落；伊漏氣見誚。所剩的百姓，我欲佇怹的對敵的面前，交互刀劍。這是耶和華講的。
JER|15|10||我的老母啊，我有災禍！因為你生我做一個及全地相爭辯計較的人。我平素無用銀借人來提利息，人亦無用銀借我來提利息，總是人攏咒詛我。
JER|15|11||耶和華講：「我真正欲堅固你，互你得著福氣。災禍苦難臨到的時，我真正欲互對敵求你。（
JER|15|12||鐵就是北方的鐵及銅，人豈會遏折伊嗎？）
JER|15|13||「因為你的罪惡，我欲佇你的四境內互你的貨財寶物白白互人搶去。
JER|15|14||我亦欲互對敵帶怹到你所呣識的地，因為我佇受氣中有發出火，欲給恁燒燎去。」
JER|15|15||耶和華啊，你知；求你記念我，眷顧我，給我報冤讎佇許個窘迫我的；你寬容的時呣通掠我去，著知我為著你的緣故受凌辱。
JER|15|16||萬軍的上帝──耶和華啊，我得著你的話就食伊；你的話佇我是做我心內的歡喜快樂，因為我是稱做屬你的名者。
JER|15|17||我無坐佇宴樂的人的會中，來快樂；我因為你的感動家己靜靜坐，因為你用受氣充滿我。
JER|15|18||我的痛苦怎樣久長無息？我的傷怎樣bē醫得、醫bē好啊？你款待我豈欲親像欺騙的溪，靠bē住的水啊？
JER|15|19||所以耶和華按呢講：你若倒轉來，我就欲互你倒轉來，徛佇我的面前；你若對下賤的中間揀寶貴者出來，你就欲做親像我的嘴。怹的確欲歸向你，總是你呣通歸向怹。
JER|15|20||我欲互你對佇此個百姓成做堅固的銅牆；怹欲攻擊你，總是bē贏你；因為我及你佇啲，欲拯救你，牽救你。這是耶和華講的。
JER|15|21||我欲牽救你脫離歹人的手，救贖你脫離強暴的人的手頭。
JER|16|1||耶和華的話閣臨到我講：
JER|16|2||「你佇此所在呣通娶某，生子查某子。
JER|16|3||因為論到此所在所生的子查某子，閣論到此個國內生怹的父母，耶和華按呢講：
JER|16|4||怹欲抵著重病來死，無人啼哭，bē得著埋葬，欲佇地上親像糞埽，閣欲對刀劍對飢荒來滅無；怹的身屍欲互空中的飛鳥及地上的野獸做食物。」
JER|16|5||耶和華按呢講：「莫得入喪事的家，莫得去給伊啼哭，亦莫得為怹悲傷，因為我將我的平安，就是恩典及憐憫對此個百姓搶去。這是耶和華講的。
JER|16|6||對大到細，欲死佇此個地方，bē得著埋葬。無人為怹啼哭，亦無人為怹割肉，剃光頭。
JER|16|7||怹抵著喪事，無人為怹擘餅，因為死人來安慰怹；怹死父死母，亦無人用安慰的杯互怹飲。
JER|16|8||你亦呣通入宴樂的家，及怹坐啲飲食。
JER|16|9||因為萬軍的耶和華──以色列的上帝按呢講：恁猶活啲的日，佇恁的目前，我欲互歡喜的聲快樂的聲，新子婿的聲，新娘的聲，佇此所在攏息。
JER|16|10||「你將諸個一切的話指示此個百姓。怹對你講：『耶和華啥事講，欲降落此個大災禍攻擊阮啊？阮有甚麼罪過？阮有甚麼罪過得罪阮的上帝──耶和華啊？』
JER|16|11||你著給怹講：『耶和華講：因為恁的列祖放拺我，去趁別號的上帝，服事怹，跪拜怹，閣放拺我，無守我的律法，
JER|16|12||閣恁行歹比恁的列祖卡歹；看啊，恁逐人趁歹心的剛硬去行，甚至無聽趁我，
JER|16|13||所以我欲趕恁出此所在，到恁以及恁的列祖所呣識的地。佇遐恁欲日暝服事別號的上帝，佇遐我無欲施恩互恁。』」
JER|16|14||耶和華講：「看啊，日子欲到，人指耶和華的永活來咒誓，無欲講伊是導以色列的後裔對埃及地上來的，
JER|16|15||怹指耶和華的永活來咒誓，是欲講伊導以色列的後裔對北方的地，亦對見若伊所趕怹到的地上來，閣我欲導怹倒來怹的地就是我前所賞賜怹的列祖的。」
JER|16|16||耶和華講：「看啊，我欲召多多掠魚者來掠怹，然後我欲召多多拍獵者，對諸個山、諸個山頭、諸個石孔來拍怹。
JER|16|17||因為我的目睭啲看怹一切的行做；怹無遮蓋佇我的面前，怹的罪過亦無囥密佇我的目睭前。
JER|16|18||我欲代先家己報應怹的罪過及罪惡；因為怹用通厭賤者的身屍拍垃墋我的土地，閣用怹可惡的物充滿我的產業。」
JER|16|19||耶和華啊，你是我的氣力，是我的衛所；佇苦難的日是我逃閃的所在。列國的人欲對地極來你遮，講：有影啊，阮的列祖所承接的，不過是虛假，其中無有利益的。
JER|16|20||人豈通為家己造上帝啊？怹實在呣是上帝。
JER|16|21||「看啊，我將此一擺互怹知，我欲互怹知我的手段及我的能力。怹就欲知我的名是耶和華。」
JER|17|1||猶大的罪是用鐵筆、用鑽石筆尾記的，就是刻佇怹的心的碑，壇的角。
JER|17|2||怹的子紀念怹高山頂、青翠樹邊的壇及偶像。
JER|17|3||我田裡的山啊，我欲因為你佇四境內所犯的罪，將你的貨物、財寶，及山頭的壇，攏互人搶去；
JER|17|4||閣你為著本身欲將我所賞賜的產業放下啲。我亦欲互你佇所呣識的地服事你的對敵；因為恁激我受氣的火，直直𤏸到永遠。
JER|17|5||耶和華按呢講：見若倚靠人用肉體做伊的手，伊的心離開耶和華者，彼號人受咒詛！
JER|17|6||因為伊欲親像曠野的杜松，福氣到的時，伊看bē著，欲踮佇沙漠乾燥的所在，無人徛起的鹹地。
JER|17|7||倚靠耶和華，掠耶和華做伊所倚靠者，彼號人有福氣！
JER|17|8||伊欲親像水邊所栽的樹，旋伊的根佇河邊，炎熱到，亦無驚，葉猶原欲青翠，佇乾燥的年攏無掛慮，閣結果子無息。
JER|17|9||人的心比萬物卡詭譎，歹到極頭，是誰會知伊啊？
JER|17|10||我──耶和華是鑑察人的心、試驗人的臟腑者，欲照逐人所行的及伊做代誌的結果來報應伊。
JER|17|11||人無照正道得著錢，親像鷓鴣孵呣是伊生的卵；到中年，彼個錢攏欲離開伊，伊的結局成做愚戇。
JER|17|12||阮的聖所是榮光的寶座，對起頭安置佇高的所在。
JER|17|13||以色列──所向望的耶和華啊，見若棄拺你的攏欲見誚。見若離開你的，怹的名欲記佇土裡，因為怹棄拺耶和華活水的源頭。
JER|17|14||耶和華啊，求你醫治我，我就得著醫好，拯救我，我就得著救；因為你是我所謳咾者。
JER|17|15||看啊，人對我講：耶和華的話佇叨落？今著互伊來！
JER|17|16||論到我，我無緊緊棄拺牧者的職，呣隨你，災禍到的日呣是我所愛；這是你所知。我的嘴所講的攏佇你的面前。
JER|17|17||莫得做互我驚惶的；當患難的日，你做我逃閃的所在。
JER|17|18||互許個窘迫我的見誚，莫得互我見誚；互怹驚惶，莫得互我驚惶；互災禍的日臨到怹，用加倍的毀壞來毀壞怹。
JER|17|19||耶和華對我按呢講：「你去徛佇眾百姓的門，就是猶大列王對遐入，對遐出的，閣徛佇耶路撒冷諸個門，
JER|17|20||對怹講：『恁諸個猶大王及猶大眾人，及耶路撒冷一切徛起的百姓，凡若對諸個門入者攏著聽耶和華的話。
JER|17|21||耶和華按呢講：恁著家己謹慎，莫得佇安息日擔擔，也莫得運入耶路撒冷諸個城門；
JER|17|22||亦莫得佇安息日對家內擔擔出去。無論甚麼工攏呣通做，獨獨著掠安息日做聖日，照我平素吩咐恁的列祖的。』
JER|17|23||總是怹呣聽趁，呣俯耳孔，就是硬怹的頷頸致到bē聽，bē受教示。」
JER|17|24||耶和華講：「恁若留心聽趁我，佇安息日無擔甚麼擔入此個城諸個門，獨獨掠安息日做聖日，佇彼日攏無做甚麼工；
JER|17|25||就有君王、王親，坐大衛的寶座者，怹及怹的王親及猶大人，及耶路撒冷徛起的百姓，或是坐車，或是騎馬，入此個城諸個門，閣此個城欲留到永遠。
JER|17|26||亦欲有人對猶大諸個城及耶路撒冷四圍的所在，對便雅憫地、平洋、山地，及南方的地來，攏帶燒祭、逐樣的祭、素祭，及乳香，及謝恩祭，到耶和華的厝。
JER|17|27||恁若呣聽趁我，呣掠安息日做聖日，猶原佇安息日擔擔入耶路撒冷逐個門；我欲佇逐個門起火；此個火亦欲燒毀耶路撒冷的宮殿，bē會拍熄。」
JER|18|1||耶和華的話臨到耶利米講：
JER|18|2||「你起來，落去燒磁人的厝，我佇遐欲互你聽我的話。」
JER|18|3||我就落去燒磁人的厝，抵當伊用輪啲轉，做伊的工。
JER|18|4||燒磁人用土做的器具，佇伊的手若歹去，伊就用彼塊土另外做別號的器具；照燒磁人所看做好的來做伊。
JER|18|5||耶和華的話就臨到我講：
JER|18|6||「耶和華講：以色列家啊，我款待恁，豈bē會親像此個燒磁人的所做嗎？以色列家啊，土佇燒磁人的手中怎樣，恁佇我的手中亦是按呢。
JER|18|7||我甚麼時論到一族抑是一國講，我欲給伊拔起來、給伊拆毀、給伊毀壞；
JER|18|8||我所講的彼一族，若反悔離開伊的歹，我就欲退悔，所想欲降互怹的災禍。
JER|18|9||我甚麼時論到一族抑是一國講，欲建立，欲栽種；
JER|18|10||怹若行我看做歹的事，呣聽趁我的話，我就欲退悔，我所講欲互怹的福氣。
JER|18|11||今你著給猶大人及徛起耶路撒冷的百姓講：『耶和華按呢講：我備辦災禍攻擊恁，亦設計謀攻擊恁。恁逐人著越頭離開伊的歹路，改正恁的所行恁的所做。』
JER|18|12||「總是怹講：『無向望。阮欲照家己的計謀來行。』逐人照伊歹心的剛硬來做。」
JER|18|13||所以，耶和華按呢講：恁著去逐國查問，看是誰聽見此號事？以色列的百姓有行極通厭惡的事。
JER|18|14||黎巴嫩的雪對田野的石磐豈會絕斷嗎？對遠遠的所在流落的冷水豈會乾去嗎？
JER|18|15||因為我的百姓bē記得我，向虛假的神燒香，怹互怹佇所行的路，佇舊的路觸著，互怹行偏路無填高的；
JER|18|16||致到怹的地做通卬愕，長長互人恥笑；見若對遐過的欲卬愕搖頭。
JER|18|17||我欲親像用東風佇對敵的面前趕散怹。怹抵著患難的日，我欲用尻脊向怹，無欲用面。
JER|18|18||怹就講：「來啊！咱來設計謀攻擊耶利米；因為祭司有律法，智慧的人有計劃，先知有讖語的話，攏bē絕斷。來啊！咱著用舌抵觸伊，伊的話攏呣免聽伊。」
JER|18|19||耶和華啊，求你致意我，也聽許個及我爭辯的人的話。
JER|18|20||豈通用歹報好嗎？因為怹開陷坑欲害我的生命！求你記得我佇你的面前替怹求福氣，互你的大受氣對怹越倒轉。
JER|18|21||願你將怹的子兒交互飢荒將怹交互刀劍；互怹的某無子，做寡婦；互怹的查甫人互死無所滅，怹的少年人佇戰陣互刀刣死。
JER|18|22||你互軍隊忽然臨到怹的時，願對怹的厝聽見啼哭的聲；因為怹掘陷坑欲掠我，設羅網欲絆我的腳。
JER|18|23||耶和華啊，怹欲害我許個計謀，你攏知。莫得赦免怹的罪過，亦莫得對你的面前擦消怹的罪惡，著互怹佇你的面前跋倒；你受氣的時著辦怹。
JER|19|1||耶和華按呢講：「你去買燒磁人的磁瓶，閣導百姓的老大及祭司中的老大，
JER|19|2||出去便欣嫩的山谷，哈珥西的門口遐，宣佈我所吩咐你的話，
JER|19|3||講：『猶大的列王及耶路撒冷徛起的百姓啊，著聽耶和華的話。萬軍的耶和華──以色列的上帝按呢講：看啊，我欲互災禍，臨到此個地方，凡若聽的人怹的耳孔的確抖；
JER|19|4||因為怹棄拺我，看此個所在親像外邦，閣佇遮燒香互別個上帝，就是怹前所呣識的，怹的列祖，以及猶大列王也是按呢，閣互無罪的人的血遍滿此個地方，
JER|19|5||閣為巴力起山頭的壇，通佇火中燒怹的子，做燒祭來獻互巴力。這呣是我所命令的，呣是我所提起的，亦呣是我的心所想的。
JER|19|6||耶和華講：因為按呢，日子欲到，此個地方無閣稱做陀斐特及便欣嫩的山谷，反轉稱做殺戮的山谷。
JER|19|7||我欲佇此個地方互猶大及耶路撒冷的計謀歸佇空空，亦欲互怹佇對敵的面前倒佇刀下，及數想怹的生命的人的手頭。怹的身屍，我欲互空中的飛鳥及地上的野獸做食物。
JER|19|8||我欲互此個城做通卬愕通恥笑的；凡若經過的人，欲因為此個城所抵著的災禍來卬愕恥笑。
JER|19|9||我欲互怹佇圍困窘迫的中間，就是對敵及數想怹的生命的人窘迫怹的時，逐人食怹的子的肉，查某子的肉，及朋友的肉。』
JER|19|10||「講息，你著摔破彼個磁瓶互同行的人親目看見，
JER|19|11||續給怹講：『萬軍的耶和華按呢講：我欲按呢拍破此個城及此個百姓，親像人摔破燒磁人的磁器，bē閣補得。閣人欲佇陀斐特埋葬死人，到無剩所在。
JER|19|12||耶和華講：我欲按呢款待此個所在，及其中徛起的百姓，互此個城親像陀斐特一樣。
JER|19|13||耶路撒冷的厝及猶大列王的厝已經拍垃墋的，攏欲親像陀斐特，因為佇許個厝頂，人向天頂的萬象燒香、向別號的上帝灌奠。』」
JER|19|14||耶利米對陀斐特──就是耶和華差伊去傳命令的地方──倒來，徛佇耶和華的厝的院內，對眾人講：
JER|19|15||「萬軍的耶和華──以色列的上帝按呢講：看啊，我欲互我所講一切刑罰怹的災禍到此個城及攏總屬伊的城，因為怹硬怹的頷頸呣肯聽我的話。」
JER|20|1||祭司音麥的子巴施戶珥做管耶和華的厝的頭人，
JER|20|2||聽見耶利米傳諸個話，巴施戶珥就拍先知耶利米，用柴枷給伊枷佇便雅憫頂的門，此個門佇耶和華的殿內。
JER|20|3||過日，巴施戶珥開柴枷解放耶利米。耶利米就對伊講：「耶和華呣是叫你的名做巴施戶珥，就是叫你瑪歌珥米撒畢，
JER|20|4||因為耶和華按呢講：『看啊，我欲互你做你本身，及你眾朋友驚惶的原因；怹欲倒佇對敵的刀下，你欲親目看見；我欲將猶大人攏交佇巴比倫王的手，伊欲掠怹到巴比倫，用刀刣怹。
JER|20|5||閣我欲將此個城攏總的貨財及著磨所得著的，及一切的寶貝，以及猶大許個王的寶物，攏交佇怹的對敵的手；對敵欲搶怹，欲掠怹帶到巴比倫。
JER|20|6||你此個巴施戶珥啊，你及一切踮你家內的人攏欲互人掠去，你及你的眾朋友，就是你對怹傳假話的，攏欲到巴比倫，死佇遐，埋葬佇遐。』」
JER|20|7||耶和華啊，你曾勉強我，我也互你勉強。你比我卡有力，來贏我。我通日成做笑話，人攏戲弄我。
JER|20|8||我逐擺講的時，就出哀傷的聲，我叫講：強暴！搶劫！因為耶和華的話通日成做我的凌辱、譏刺。
JER|20|9||我若講：我無欲閣提起耶和華，亦無欲閣託伊的名來講，就佇我的心內有親像𤏸的火關密佇我的骨內，我就愞bē住，bē會家己禁止。
JER|20|10||我聽見多多人的誹謗，四圍攏是驚惶；我知己的朋友，就是啲當等我跋倒者，講：著告伊，阮亦欲告伊！豈採伊受引誘，咱就會贏伊，對伊報讎。
JER|20|11||總是，耶和華及我佇啲，親像真通驚的勇士。所以，窘迫我的欲跋倒，bē會贏；怹欲大大見誚，就是受永無bē記得的漏氣，因為怹行代誌無智慧。
JER|20|12||萬軍的耶和華啊，你是試驗義人、鑑察人的心腹心腸者，求你互我看見你對怹報讎，因為我將我的案件稟明佇你。
JER|20|13||恁著向耶和華唱歌；謳咾耶和華！因為伊救喪鄉人的生命脫離歹人的手。
JER|20|14||我出世的日，願彼個日子受咒詛；我的老母生我的日，願彼個日子無得著福氣！
JER|20|15||人報我的老父講：「你有生查甫子」，互伊真歡喜者，願彼個人受咒詛。
JER|20|16||願彼人親像耶和華所捙倒許個城，也無退悔者；願伊早起時聽見哀慘的聲，日中晝聽見喝喊的聲；
JER|20|17||因為伊無對胎裡互我死，互我的老母做我的墓，伊的胎常常大的。
JER|20|18||我啥事出胎來抵著著磨憂苦，互我的年日因為見誚來消滅啊？
JER|21|1||西底家王差瑪基雅的子巴施戶珥及祭司瑪西雅的子西番雅去見耶利米，講：
JER|21|2||「巴比倫王尼布甲尼撒欲及咱交戰，求你替阮問耶和華，豈採耶和華照伊奇妙的所做款待咱，互伊離開咱上去。」彼時耶和華的話臨到耶利米。
JER|21|3||耶利米對怹講：「恁著按呢給西底家講：『
JER|21|4||耶和華──以色列的上帝按呢講：看啊，我欲互恁所抬的軍器，就是恁佇城外及巴比倫王以及圍困恁的迦勒底人交戰的軍器倒轉來，閣欲互諸個攏聚集佇此個城內。
JER|21|5||閣我佇懊惱、受氣、大痛恨的中間，用伸出的手，及大權能的手骨，親身攻擊恁；
JER|21|6||閣欲拍此個城徛起的百姓，無論人及精牲怹欲抵著大瘟疫來死。
JER|21|7||以後我欲將猶大王西底家及伊的人臣百姓，就是佇此個城內，對瘟疫、刀劍、飢荒所剩者，攏交佇巴比倫王尼布甲尼撒的手，及怹的對敵的手，以及數想怹的生命的人的手。伊欲用刀刣死怹，無保惜，無可憐，無寬容。這是耶和華講的。』
JER|21|8||「你著對此個百姓講：『耶和華按呢講：看啊，我將活路死路排佇恁的面前。
JER|21|9||踮佇此個城內者欲對刀劍、對飢荒、對瘟疫來死；獨獨出去投降圍困恁的迦勒底人的欲得著活，來拾著伊的生命。
JER|21|10||耶和華講：我的面定定向此個城，欲降災禍呣降福氣；此個城欲交巴比倫王的手，伊欲用火燒伊。』」「
JER|21|11||論到猶大王的家，恁著聽耶和華的話。
JER|21|12||大衛的家啊，耶和華按呢講：恁逐早起著行公平，拯救受搶劫者脫離強暴的人的手，驚了我的受氣，因為恁所行的歹來發作，親像火𤏸起來，甚至無人會拍熄。
JER|21|13||耶和華講：徛起佇山谷平洋、石磐頂的百姓，恁講：是誰會落來攻擊阮？是誰會入阮徛起的所在啊？看啊，我及恁做對敵。
JER|21|14||耶和華閣講：我欲照恁做代誌的結果刑罰恁；我亦欲互火𤏸佇伊的樹林內，燒毀伊的四圍。」
JER|22|1||耶和華按呢講：「你落去猶大王的宮內，佇遐講此個話，講：
JER|22|2||『坐大衛寶座的猶大王啊，你及你的人臣，以及入諸個門的百姓，攏著聽耶和華的話。
JER|22|3||耶和華按呢講：恁著行公平及公義，拯救受搶奪者脫離壓制人者的手，呣通用強暴欺負出外人及孤兒寡婦，佇此個所在亦呣通流無罪的人的血。
JER|22|4||恁若認真行此個代誌，就欲有坐大衛寶座的王伊及伊的人臣百姓，或是坐車，或是騎馬，入此個厝的門。
JER|22|5||恁若呣聽諸個話，耶和華講：我指本身來咒誓，此間厝欲變做拋荒。』
JER|22|6||耶和華論到猶大王的家按呢講：我看你親像基列，親像黎巴嫩的尾溜；總是我的確互你變做曠野，做無人徛起的城。
JER|22|7||我欲備辦行毀滅的人，逐個抬家私攻擊你；怹欲剉你上好的柏香樹，㧒落火。
JER|22|8||「多多國的人欲經過此個城，逐個相及講：『耶和華啥事按呢款待此個大城啊？』
JER|22|9||怹欲應講：『是因為怹棄拺耶和華──怹的上帝的約，服事敬拜別個上帝。』」
JER|22|10||莫得為著死人啼哭；莫得為著伊悲傷，著因為受遷徙的人大大啼哭；因為伊bē閣倒來，亦bē閣見著伊的本國。
JER|22|11||因為論到猶大王約西亞的子沙龍，續接伊的老父約西亞做王，後來離開此個所在者，耶和華有按呢講：
JER|22|12||「伊的確無閣倒來遮，就是欲死佇互人掠去的地方，無閣看見此個地方。」
JER|22|13||彼個用不義來起厝、用無公道來起樓、白白教人做伊的工無互人工錢，彼人有災禍啊！
JER|22|14||伊講：我欲為本身起大厝，及通風的樓，為家己開大窗。用柏香柴做天花板，用銀朱來油。
JER|22|15||你熱心佇柏香柴的工作就會做王嗎？你的老父豈呣是亦食亦飲、亦行公平及公義嗎？
JER|22|16||彼時伊得著福氣。伊辦理困苦及喪鄉人的案件，伊就得著福氣。按呢豈呣是識我嗎？這是耶和華講的。
JER|22|17||獨獨你的目睭、你的心注意貪心，流無罪的人的血，行壓制及強暴。
JER|22|18||所以，耶和華論到猶大王約西亞的子約雅敬按呢講：人無欲為著伊哀傷講：唉啊！我的兄；抑是，唉啊！我的大姊；亦無因為伊哀傷講：唉啊！我的主，抑是，唉啊！伊的榮光。
JER|22|19||伊欲互人埋，親像埋驢一樣，欲拖出去㧒佇耶路撒冷的城外。
JER|22|20||你著上黎巴嫩哀哭，佇巴珊出聲，對亞巴琳哀哭，因為你所親愛者攏毀滅啦。
JER|22|21||當你亨通的時，我就對你講；你講：我呣聽。你對少年以來攏是此款，呣聽趁我的話。
JER|22|22||你的牧者欲互風吹去，你所親愛者欲互人掠去；彼時你的確因為你一切的歹來漏氣見誚。
JER|22|23||你徛起黎巴嫩，作巢佇柏香樹者，痛苦臨到你，痛疼親像欲生子的婦仁人，彼時你的可憐到怎樣！
JER|22|24||耶和華講：「我指我的永活來咒誓，雖然猶大王約雅敬的子哥尼雅，是我正手蓋印的手指，亦欲給你剝起來，
JER|22|25||閣我欲將你交互數想你的生命的人的手，及你所呣敢見伊的面的人的手，就是巴比倫王尼布甲尼撒的手及迦勒底人的手。
JER|22|26||我亦欲趕你及生你的老母到別國，呣是恁出世的所在；恁欲死佇遐，
JER|22|27||總是怹的心真愛倒去的所在，bē得通倒去。」
JER|22|28||哥尼雅此人是受看輕、已經破的磁器嗎？是無通歡喜的器具嗎？伊及伊的後裔啥事受趕，㧒佇怹所呣識的地啊？
JER|22|29||地啊，地啊，地啊，著聽耶和華的話！
JER|22|30||耶和華按呢講：著指此人無子，一生bē得著享通者；因為伊的後裔的中間無閣有一人得著亨通，會坐佇大衛的寶座來治理猶大。
JER|23|1||耶和華講：「牧者殘害我的草場的羊，互伊四散，怹有災禍啊！」
JER|23|2||所以以色列的上帝──耶和華責備許個養飼我的百姓的牧者，按呢講：「恁拍散我的羊群，來趕怹去，無看顧怹；看啊，我欲照恁所行的歹來辦恁。這是耶和華講的。
JER|23|3||我欲聚集我的羊群所剩的，對我所趕怹到的逐國，導怹閣倒來怹的寮(tiâu)；互怹生湠多多。
JER|23|4||我欲設立牧者治理怹，養飼怹。互怹無閣驚惶、卬愕，亦無減少；這是耶和華講的。」
JER|23|5||耶和華講：「日子欲到，我欲給大衛興起義的枝；伊欲做王來治理，行代誌有智慧，佇地上行公平及公義。
JER|23|6||當伊的日，猶大欲得著救，以色列欲安然徛起。伊的名欲稱做『耶和華──咱的義』。」
JER|23|7||耶和華講：「看啊，日子欲到，人指耶和華的永活來咒誓，無欲講伊是導以色列的後裔對埃及地上來者，
JER|23|8||怹指耶和華的永活來咒誓，是欲講伊帶以色列的後裔導怹對北方的地，亦對見若我所趕怹到的地上來。怹欲徛起佇本所在。」
JER|23|9||論到許個先知，我的心佇我的內面憂傷，我的骨攏栗栗惙；為著耶和華及伊聖的話，我親像酒醉的人，親像互酒所卡贏的人。
JER|23|10||因為地方滿滿行淫亂的人！閣因為抵著咒詛，地就悲哀；曠野的草場攏枯焦。怹所行的路就是歹；怹的勢力無正直。
JER|23|11||連先知及祭司都是褻瀆者，就佇我的厝內我亦看見怹的歹。這是耶和華講的。
JER|23|12||因為按呢，怹的路欲親像黑暗中滑滑的地，怹欲抵著趕逐，佇遐跋倒；當辦理怹的年，我欲互災禍到佇怹。這是耶和華講的。
JER|23|13||佇撒瑪利亞的先知，我已經看見怹的愚戇；怹託巴力來讖語，互我的百姓以色列行差路。
JER|23|14||佇耶路撒冷的先知，我已經看見可惡的事；怹行姦淫，做事白賊，閣助歹人的手愈有力，致到無人回頭離開伊的歹。怹佇我的面前攏親像所多瑪；徛起佇遐的百姓攏親像蛾摩拉。
JER|23|15||所以萬軍的耶和華論到諸個先知有按呢講：看啊，我欲用茵蔯互怹食，閣用苦的水互怹飲；因為褻瀆的事出佇耶路撒冷的先知，流行遍地。
JER|23|16||萬軍的耶和華按呢講：「諸個先知對恁讖語的，恁莫得聽怹的話。怹用虛假教示恁，所講的異象是出佇怹的心，呣是出佇耶和華的嘴。
JER|23|17||怹常常對藐視我的人講：『耶和華講：恁欲享受平安』；閣對一切照怹心的剛硬來行的人講：『的確無有災禍臨到恁。』」
JER|23|18||是誰及耶和華契合，得著聽伊的話來曉悟啊？是誰注意聽伊的話啊？
JER|23|19||看啊！耶和華的受氣，親像大風發出；就是真透的捲螺風，欲轉踅(se̍h)來攻擊歹人的頭殼。
JER|23|20||耶和華的心所擬定的，猶未做，猶未成，伊的受氣的確無倒轉，日後恁欲明白透徹。
JER|23|21||許個先知我無差怹，怹家己走；我無對怹講，怹家己宣傳。
JER|23|22||怹若及我契合，就的確互我的百姓聽我的話，互怹回頭離開怹的歹路及怹所行的歹。
JER|23|23||耶和華講：「我豈做近的上帝？無做遠的上帝嗎？」
JER|23|24||耶和華講：「人豈會匿佇隱密的所在，互我看伊bē著嗎？」耶和華講：「我豈無充滿佇天地嗎？
JER|23|25||我已經聽見許個先知所講的，就是託我的名宣傳白賊，怹講：『我有夢見！我有夢見！』
JER|23|26||宣傳白賊的先知，就是宣傳怹的心的詭詐，怹存此號的心欲到底時啊？
JER|23|27||怹逐人將所夢的相及講起，想欲互我的百姓bē記得我的名，親像怹的列祖因為巴力來bē記得我的名一樣。
JER|23|28||先知若有夢見，通講起伊的夢；得著我的話者，著用誠實傳我的話。粗糠及麥豈會比得？這是耶和華講的。」
JER|23|29||耶和華講：「我的話豈呣是親像火，閣親像會拍破石磐的大鎚嗎？
JER|23|30||耶和華講：「看啊，許個先知對伊的同伴偷提我的話者，我攻擊怹。」
JER|23|31||耶和華講：「許個先知用嘴舌講，這是耶和華講的；我攻擊怹。」
JER|23|32||耶和華講：「看啊，許個用假的夢來做先知的，怹講起怹的夢，亦用怹的白賊及怹的謊譀，互我的百姓行差路，我攻擊怹。因為我無差怹，亦無命令怹，怹攏無利益此個百姓。這是耶和華講的。」
JER|23|33||「若此個百姓，抑是先知，抑是祭司，問你講：『耶和華有甚麼重擔的默示？』你就著給怹講：『甚麼重擔的默示啊？耶和華講：我欲棄拺恁就是。』
JER|23|34||見若先知，抑是祭司，抑是百姓，講『耶和華重擔的默示者』，彼號人我欲刑罰伊及伊的家。
JER|23|35||恁逐人對伊的厝邊，逐人對伊的兄弟著按呢講：『耶和華有應甚麼？』『耶和華有講甚麼？』
JER|23|36||『耶和華重擔的默示』此句恁呣通閣講，因為逐人所講的話欲做怹本身的重擔，因為恁將永活的上帝、萬軍的耶和華──咱的上帝的話解互伊斜去。
JER|23|37||你著對先知按呢講：『耶和華應你甚麼？』『耶和華講甚麼？』
JER|23|38||恁若講『耶和華重擔的默示』，耶和華就按呢講：『我差人到恁遐給恁講，呣通講「耶和華重擔的默示」，恁猶啲講此句「耶和華重擔的默示」。』
JER|23|39||所以我欲全然bē記得恁，將恁及我所賞賜恁以及恁的列祖的城，對我的面前棄拺；
JER|23|40||閣欲互永遠的凌辱及久長的見誚臨到恁，久長無bē記得。」
JER|24|1||巴比倫王尼布甲尼撒將猶大王約雅敬的子耶哥尼雅，及猶大的貴族，以及工匠、鐵匠對耶路撒冷掠去，帶到巴比倫。此個事了後，耶和華指互我看，有二筐的無花果，下佇耶和華的殿前。
JER|24|2||一奇筐貯上好的無花果，親像起頭熟的無花果；一奇筐貯真歹的無花果，bē食得，因為真歹。
JER|24|3||耶和華就給我講：「耶利米啊，你看見甚麼？」我應講：「無花果，好的真好，歹的真歹，bē食得，因為真歹。」
JER|24|4||耶和華的話閣臨到我講：
JER|24|5||「耶和華──以色列的上帝按呢講：受掠去的猶大人，就是我差怹離開此所在到迦勒底人的地者，我欲看怹親像諸個好的無花果，互怹得著福氣。
JER|24|6||我欲眷顧怹，互怹得著福氣，導怹倒來此所在。我亦欲建立怹，無閣毀壞怹；栽培怹，無給伊拔起來。
JER|24|7||我欲互怹有彼號心會識我，知我是耶和華。怹欲做我的百姓，我欲做怹的上帝，因為怹欲一心歸向我。」
JER|24|8||耶和華按呢講：「猶大王西底家及伊諸個貴族，及耶路撒冷所剩猶留佇此所在的百姓，以及徛起佇埃及地者，我看怹親像諸個歹的無花果，bē食得因為真歹。
JER|24|9||我欲將怹交出，互怹流落佇天下萬國，抵著艱苦；亦佇我趕怹到的逐所在成做凌辱、做話柄、做譏刺、做咒詛。
JER|24|10||我欲用刀、劍、用飢荒、用瘟疫到怹中間，直到怹受滅佇我所賞賜怹及怹列祖的地。」
JER|25|1||當猶大王約西亞的子約雅敬的四年，就是巴比倫王尼布甲尼撒元年，有論起猶大百姓的話臨到耶利米。
JER|25|2||先知耶利米就將此個話對猶大眾百姓以及一切徛起耶路撒冷的人講：
JER|25|3||「對猶大王亞們的子約西亞十三年到今，二十三年久，有耶和華的話臨到我；我已經對恁講，閣早早起來講，獨獨恁呣聽。
JER|25|4||耶和華也早早起來，差伊的奴僕眾先知到恁遮（若是恁無聽趁，亦無俯耳孔來聽），
JER|25|5||伊講：『恁逐人著越頭，離開伊的歹路及恁所做的歹，就通徛起耶和華所賞賜恁及恁的列祖的地，對古早到永遠。
JER|25|6||呣通趁別號的上帝服事跪拜怹，呣通用恁的手所做的來惹我的受氣；按呢，我就無降災禍互恁。
JER|25|7||總是恁無聽趁我，竟然用手所做的惹我的受氣，陷害家己。這是耶和華講的。』」
JER|25|8||所以萬軍的耶和華按呢講：「因為恁無聽趁我的話，
JER|25|9||看啊，我欲召北方諸個族，及我的奴僕巴比倫王尼布甲尼撒，來攻擊此所在及此所在徛起的百姓，以及四圍的列邦。我欲一盡剿滅怹，互怹做通卬愕、通譏刺，永遠拋荒的所在。這是耶和華講的。
JER|25|10||閣怹中間歡喜的聲快樂的聲，新子婿的聲，新娘的聲，挨磨的聲及燈的光，我欲互怹攏息。
JER|25|11||全地的確拋荒，互人卬愕。諸個列邦欲服事巴比倫王七十年。
JER|25|12||七十年已經滿，我欲刑罰巴比倫王及伊的國的罪，閣互迦勒底人的地永遠拋荒。這是耶和華講的。
JER|25|13||我欲用我所講攻擊彼個地的事，攏到佇怹，就是見若記佇此本冊，耶利米所論起諸個國所讖語的。
JER|25|14||因為有多多國及大的君王欲用怹迦勒底人做奴僕；我亦欲照怹的所行，及怹的手所做的，報應怹。」
JER|25|15||耶和華──以色列的上帝對我按呢講：「你對我的手接此杯受氣的酒，互我所差你去的列國飲。
JER|25|16||怹飲了就顛顛倒倒，亦欲發狂，因為我互刀劍到怹中間。」
JER|25|17||我就對耶和華的手接此杯，互耶和華所差我去的列國飲伊，
JER|25|18||就是耶路撒冷及猶大諸個城，以及怹的列王貴族，互怹拋荒，做通卬愕、通譏刺、通咒詛的，親像今仔日一樣。
JER|25|19||閣埃及王法老及伊的人臣、貴族、眾百姓，
JER|25|20||及相參插的百姓，烏斯地諸個王，非利士地諸個王（亞實基倫、迦薩、以革倫，以及亞實突所剩的人）；
JER|25|21||閣以東、摩押、及亞捫的後裔、
JER|25|22||推羅列王、西頓列王、海外的海嶼的列王、
JER|25|23||底但、提瑪、布斯、及一切剃鬢邊者；
JER|25|24||亞拉伯的列王、踮佇曠野相參插的百姓的列王、
JER|25|25||心利的列王、以攔的列王、米太的列王、
JER|25|26||北方遠近的列王，此個彼個，以及天下萬國飲伊，以後示沙克王亦欲飲伊。
JER|25|27||「你著給怹講：『萬軍的耶和華──以色列的上帝按呢講：恁著飲，來醉，來吐，來跋倒，無閣起來，因為我互刀劍到恁中間。』
JER|25|28||「怹若呣肯對你的手接此個杯去飲，你就著給怹講：『萬軍的耶和華按呢講：恁決斷著飲！
JER|25|29||因為我降災禍對彼個用我的名來稱的城起手，恁會一盡免刑罰嗎？的確bē免得，因為我欲命令刀劍臨到地上攏總的百姓。這是萬軍的耶和華講的。』
JER|25|30||「所以你著對怹宣傳這一切的話，來攻擊怹，講：耶和華欲對頂面喉叫，對伊徛起的聖所出聲，對伊的羊群大聲喉叫；伊欲對地上攏總的百姓喝喊，親像踏葡萄者一樣。
JER|25|31||欲有喝的聲聽到地極，因為耶和華欲及列國計較；見有血氣者，伊欲及怹爭辯；論到歹人，伊欲將怹交互刀劍。這是耶和華講的。
JER|25|32||萬軍的耶和華按呢講：看啊，欲有災禍對此國發到彼國，閣有大颶頭風對地極起。
JER|25|33||「當彼日，耶和華所刣者對地的此旁到地的彼旁攏有。無人啼哭，無人給伊收拾，無人給伊埋葬，欲成做地上的糞埽。
JER|25|34||牧者啊，恁著哀哭，喉叫；羊群的頭目啊，恁著翱佇火灰中；因為恁受刣及分散的日期已經到。恁欲倒落去，親像人所歡喜的器具磕落。
JER|25|35||牧者無路通逃走；羊群的頭目亦無路通脫離。
JER|25|36||有牧者喉叫的聲，有羊群的頭目啲哀哭，因為耶和華互怹的草場拋荒。
JER|25|37||耶和華發出猛烈的受氣，平安的羊牧成做冷靜。
JER|25|38||伊親像獅離開伊的穴，因為欺壓的猛烈閣因為伊受氣的猛烈，怹的地攏成做通卬愕的。」
JER|26|1||猶大王約西亞的子約雅敬起頭坐位的時，有此個話對耶和華來，講：
JER|26|2||「耶和華按呢講：你著徛佇耶和華的厝的院內，有猶大諸個城來耶和華的厝敬拜者，你著用我攏總命令你對怹講的話，給怹講，呣通少一句。
JER|26|3||豈採怹肯聽趁，逐人回頭離開怹的歹路，就我為著怹所行的歹，想欲降互怹的災禍通退悔。
JER|26|4||你著給怹講，耶和華按呢講：『恁若呣肯聽我，來行我所設佇恁面前的律法，
JER|26|5||來聽趁我所差到恁遐我諸個奴僕眾先知的話，就是我早早起來所差者（總是恁無聽），
JER|26|6||就我欲互此間厝親像示羅，互此個城做地上萬國咒詛的話柄。』」
JER|26|7||耶利米佇耶和華的厝內講諸個話，祭司、先知，及眾百姓攏有聽見。
JER|26|8||耶利米將耶和華吩咐伊對眾百姓講的話一盡講了，祭司、先知，及眾百姓攏來掠伊，講：「你的確著死！
JER|26|9||你啥事託耶和華的名來讖語，講此間厝欲親像示羅，此個城欲拋荒無人徛起啊？」對按呢眾百姓攏佇耶和華的厝聚集到耶利米遐。
JER|26|10||猶大的貴族聽見諸個代誌，就對王宮上到耶和華的厝，坐佇耶和華的厝新門的門口。
JER|26|11||祭司、先知對貴族及眾百姓講：「此人著擬伊死罪；因為伊有讖語攻擊此個城，抵抵親像恁親耳所聽的。」
JER|26|12||耶利米就對諸個貴族及眾百姓講：「耶和華差我讖語，攻擊此間厝，及此個城，講起恁所有聽見諸個一切的話。
JER|26|13||所以恁今著改恁的路及恁的所做，聽趁恁的上帝──耶和華的聲，耶和華就欲退悔伊所欲降互恁的災禍。
JER|26|14||論到我，看啊，我佇恁的手頭，恁看做好，看做應該的，就照按呢款待我！
JER|26|15||總是恁著確實知，若害死我，就欲互無罪的血歸佇恁及此個城，及其中徛起的百姓；因為耶和華實在有差我到恁遮將諸個一切的話傳到恁的耳孔。」
JER|26|16||貴族及眾百姓就給祭司、先知講：「此人呣應該擬伊死罪，因為伊是託耶和華──咱的上帝的名來對咱講。」
JER|26|17||國內的老大就有幾若人起來，對聚會的眾百姓講：
JER|26|18||「當猶大王希西家的日，有摩利沙人彌迦對猶大的眾人讖語講：萬軍的耶和華按呢講：錫安欲互人犁親像田園；耶路撒冷欲變做土堆；此間殿的山欲親像樹林高的所在。
JER|26|19||猶大王希西家及眾猶大人豈有互伊死嗎？希西家豈呣是敬畏耶和華、懇求耶和華的恩？耶和華就退悔伊所講欲降互怹的災禍嗎？今若害死此人，咱就是做大歹，害家己的生命。」（
JER|26|20||閣有一人託耶和華的名來宣傳，是基列耶琳人示瑪雅的子烏利亞，伊照耶利米一切的話來宣傳，攻擊此個城及此個地。
JER|26|21||約雅敬王及伊的眾勇士、貴族聽見伊的話，王就想欲互伊死。烏利亞聽見就驚，去去埃及。
JER|26|22||約雅敬王差人去埃及，就是亞革波的子以利拿單及幾若人到埃及。
JER|26|23||怹就對埃及掠烏利亞出來，送到約雅敬王遐；王用刀刣伊，㧒伊的身屍佇平常人的墓。）
JER|26|24||總是，沙番的子亞希甘保護耶利米，才無交佇百姓的手互伊死。
JER|27|1||猶大王約西亞的子約雅敬起頭坐位的時，有一個話對耶和華臨到耶利米講：
JER|27|2||「耶和華對我按呢講：你為家己做索及軛，下佇你的頷頸，
JER|27|3||託仗來耶路撒冷見猶大王西底家許個使者的手，互怹帶許個物到以東王、摩押王、亞捫族的王、推羅王、西頓王遐，
JER|27|4||閣命令使者，對怹的主講，萬軍的耶和華──以色列的上帝按呢講：恁著對恁的主按呢講，
JER|27|5||我用我的大權能及我伸出的手，創造地及地上的人，以及精牲。將伊賞賜我所看做合宜的。
JER|27|6||今我將諸個地攏交互我的奴僕巴比倫王尼布甲尼撒的手，我亦將田野的走獸互伊，做伊的差用。
JER|27|7||列國攏欲服事伊以及伊的子，伊的孫，直到伊本國抵著報應的日到。彼時，多多國及大君王欲用伊做奴僕。
JER|27|8||「若有甚麼百姓，甚麼國，呣肯服事此個巴比倫王尼布甲尼撒，亦呣肯將頷頸掛巴比倫王的軛者，我欲用刀劍、用飢荒、用瘟疫刑罰彼個百姓，直到我借伊的手來一盡滅怹。這是耶和華講的。
JER|27|9||總是恁，恁呣通聽恁的先知、恁的卜卦的、恁的圓夢的、恁的行邪術的，恁的師公；怹給恁講：『恁bē致到服事巴比倫王。』
JER|27|10||怹對恁讖語白賊，欲互恁遷徙，離開本所在遠遠，致到我趕恁出，互恁滅無。
JER|27|11||獨獨若有甚麼百姓肯將頷頸掛巴比倫王的軛來服事伊的，我欲互伊猶原住佇本所在，通種作，通徛起。這是耶和華講的。」
JER|27|12||我就照諸個一切的話對猶大王西底家講：「著將恁的頷頸掛巴比倫王的軛，來服事伊及伊的百姓，才會得著活。
JER|27|13||你及你的百姓啥事欲因為刀劍、因為飢荒、因為瘟疫來死，照耶和華論起呣肯服事巴比倫王彼號國的話啊？
JER|27|14||許個先知給恁講：『恁bē致到服事巴比倫王』，莫得聽怹，因為怹對恁所宣傳的是白賊。
JER|27|15||耶和華講：『我無差怹，總是怹託我的名宣傳白賊，致到我將恁及許個對恁宣傳的先知攏趕出，相及滅無。』」
JER|27|16||我閣對諸個祭司及此國的眾百姓講：「耶和華按呢講：恁呣通聽許個先知對恁所讖語的。怹講：『看啊，耶和華的厝的器具無偌久欲對巴比倫帶倒來』；其實怹對恁所宣傳的，是白賊。
JER|27|17||莫得聽怹，著服事巴比倫王來得著活。乜使互此個城變做拋荒？
JER|27|18||怹若果然是先知，有耶和華的話到佇怹，怹就著求萬軍的耶和華，互許個佇耶和華的厝及猶大的王宮，及耶路撒冷剩的器具，無搬去巴比倫。（
JER|27|19||因為萬軍的耶和華按呢講，論到諸個銅柱、銅海、盆座，及留佇此個城所剩的器具，
JER|27|20||就是巴比倫王尼布甲尼撒掠猶大王約雅敬的子耶歌尼雅，及猶大、耶路撒冷諸個尊貴的人對耶路撒冷到巴比倫的時所無搶去的。）
JER|27|21||實在萬軍的耶和華──以色列的上帝按呢講：論到留佇耶和華的厝及猶大王宮，及耶路撒冷的器具，
JER|27|22||許個欲搬到巴比倫留佇遐，到我眷顧怹的日。就我欲帶怹上來，閣歸此個所在。這是耶和華講的。」
JER|28|1||當彼年，猶大王西底家起頭坐位的第四年五月，基遍人押朔的子，先知哈拿尼雅，佇耶和華的厝當諸個祭司及眾百姓的面前對我講：
JER|28|2||「萬軍的耶和華──以色列的上帝按呢講：我已經遏折巴比倫王的軛。
JER|28|3||二年內，我欲將巴比倫王尼布甲尼撒對此所在搶去到巴比倫，就是耶和華的厝一切的器具攏欲互伊倒轉來此所在。
JER|28|4||我閣欲將猶大王約雅敬的子耶哥尼雅及受掠到巴比倫許個猶大人，互怹倒轉來此所在，因為我欲遏折巴比倫的軛。這是耶和華講的。」
JER|28|5||彼時，先知耶利米當諸個祭司的面前及徛佇耶和華的厝眾百姓的面前對先知哈拿尼雅講：
JER|28|6||「先知耶利米講，阿們！願耶和華按呢行，願耶和華成你所讖語諸個話，將耶和華厝內的器具及一切受掠去的人對巴比倫倒來此所在。
JER|28|7||總是我對你及眾百姓所講的話，你著聽。
JER|28|8||對古早以來，你我以前許個先知，對多多所在及大國讖語、交戰、災禍、瘟疫。
JER|28|9||先知讖語平安，彼個先知的話得著應驗，就知彼個先知真正是耶和華所差者。」
JER|28|10||對按呢，先知哈拿尼雅將先知耶利米頷頸的軛提起來，給伊遏折。
JER|28|11||哈拿尼雅閣當眾百姓的面前講：「耶和華按呢講：二年內我欲照按呢對列國的頷頸遏折巴比倫王尼布甲尼撒的軛。」先知耶利米就做伊去。
JER|28|12||先知哈拿尼雅將先知耶利米頷頸的軛遏折了後，耶和華的話臨到耶利米講：
JER|28|13||「你著去給哈拿尼雅講，耶和華按呢講：你遏折柴的軛，欲做鐵的軛來替怹！
JER|28|14||因為萬軍的耶和華──以色列的上帝按呢講：我將鐵的軛掛佇列邦的頷頸，互怹服事巴比倫王尼布甲尼撒，怹攏欲服事伊；我亦將田野的走獸互伊。」
JER|28|15||先知耶利米就對先知哈拿尼雅講：「哈拿尼雅啊，你著聽！耶和華並無差你，你竟然互此個百姓倚靠白賊。
JER|28|16||所以耶和華按呢講：你看，我欲互你離開世間，你今年的確死，因為你講悖逆耶和華的話。」
JER|28|17||彼年七月先知哈拿尼雅就死。
JER|29|1||先知耶利米對耶路撒冷寄批互受掠猶佇啲者的老大，及諸個祭司、先知、眾百姓，就是尼布甲尼撒對耶路撒冷掠到巴比倫者。
JER|29|2||（這是佇耶哥尼雅王、及太后、太監、及猶大、耶路撒冷的貴族，以及工匠、鐵匠攏離開耶路撒冷的了後。）
JER|29|3||彼張批託仗沙番的子以利亞薩及希勒家的子基瑪利帶去。此二人就是猶大王西底家差去巴比倫見巴比倫王尼布甲尼撒者。
JER|29|4||批內講：「萬軍的耶和華──以色列的上帝對一切受掠去者（就是我互怹對耶路撒冷受掠到巴比倫的人）按呢講：
JER|29|5||恁著起厝，來徛起，作園來食伊的果子；
JER|29|6||娶某來生子，查某子，給恁的子娶某，互恁的查某子出嫁，互怹生子，查某子。通佇遐加添多多，無減少。
JER|29|7||我所互恁受掠去彼個城，恁著圖謀伊的平安，替伊祈禱耶和華；因為伊得著平安，恁亦隨伊平安。
JER|29|8||萬軍的耶和華──以色列的上帝按呢講：莫得互恁中間的先知及卜卦者引誘，亦莫得信恁的夢，就是恁所夢見的；
JER|29|9||因為怹託我的名對恁宣傳白賊話，我並無差怹。這是耶和華講的。
JER|29|10||「因為耶和華按呢講：巴比倫七十年的期限已經滿，我欲臨到恁，成我對恁所講的好話；互恁倒來此個所在。
JER|29|11||耶和華講：我知我對恁所存的意思是賞賜平安的意思，呣是降災禍，欲互恁尾境有向望。
JER|29|12||彼時恁欲求叫我，欲去祈禱我，我欲聽恁。
JER|29|13||恁欲尋我，來抵著，因為恁欲專心尋我。
JER|29|14||耶和華講：我欲互恁尋著，我亦欲互恁受掠的人倒轉來，欲對我所趕恁到的逐國逐所在聚集恁，亦欲互恁倒來本所在就是我所互恁對遐受掠的。這是耶和華講的。
JER|29|15||「因為恁講：『耶和華佇巴比倫給阮興起先知』；
JER|29|16||今耶和華論到坐大衛寶座的王，亦論到踮佇此個城的眾百姓，就是無及恁相及受掠的兄弟，
JER|29|17||萬軍的耶和華按呢講：『看啊，我欲用刀劍，用飢荒、用瘟疫到佇怹，互怹親像極歹的無花果，歹到bē食得。
JER|29|18||我欲用刀劍、用飢荒、用瘟疫追趇怹，互怹流落佇天下萬國，佇我趕怹到的逐國，做通咒詛，通卬愕通譏刺，通凌辱者。
JER|29|19||耶和華講：這是因為怹無聽趁我的話，就是我差我諸個奴僕眾先知給怹講的話，是早早起來差怹；總是恁無聽。這是耶和華講的。
JER|29|20||所以恁一切受掠去者，就是我對耶路撒冷差到巴比倫者，恁攏著聽耶和華的話。』」
JER|29|21||萬軍的耶和華──以色列的上帝，按呢講：「論到哥奈雅的子亞哈，及瑪西雅的子西底家，怹託我的名對恁宣傳白賊，看啊，我欲將怹交佇巴比倫王尼布甲尼撒的手；伊欲佇恁的面前刣怹。
JER|29|22||猶大受掠的眾人佇巴比倫者，欲用此二人做話柄咒詛人講：『願耶和華互你親像西底家、亞哈互巴比倫王用火燒伊。』
JER|29|23||怹佇以色列中做出見誚的事，淫怹厝邊的某，閣託我的名宣傳白賊、我所無命令怹的。知者是我，做干證者亦是我。這是耶和華講的。」
JER|29|24||「論尼希蘭人示瑪雅，你著講，
JER|29|25||萬軍的耶和華──以色列的上帝按呢講：你曾用家己的名寄批互耶路撒冷的眾百姓及祭司瑪西雅的子西番雅，及眾祭司講：
JER|29|26||『耶和華有設立你做祭司，來替祭司耶何耶大，互恁監督耶和華的厝，通將一切悾憨家己稱做先知的人用柴枷給伊枷，用鎖給伊鎖。
JER|29|27||現今亞拿突人耶利米對恁家己稱做先知，恁啥事無責備伊啊？
JER|29|28||因為伊寄批到巴比倫給阮講：受掠的時欲久長。恁著起厝，來徛起；作園來食果子。』」
JER|29|29||祭司西番雅就將此張批讀互先知耶和米聽。
JER|29|30||對按呢，耶和華的話臨到耶利米講：
JER|29|31||「你著寄批互一切受掠的人講：『耶和華論到尼希蘭人示瑪雅講：因為示瑪雅對恁宣傳的，我無差伊，伊互恁倚靠白賊；
JER|29|32||所以耶和華按呢講：我欲刑罰尼希蘭人示瑪雅及伊的後裔，伊的確無留一人徛起佇此個百姓的中間，亦無通看見我所欲賞賜我的百姓的福氣，因為伊講悖逆耶和華的話。這是耶和華講的。』」
JER|30|1||耶和華的話臨到耶和米講：
JER|30|2||「以色列的上帝──耶和華按呢講：見若我所曾給你講的話攏著寫佇冊裡。
JER|30|3||耶和華講：看啊，日子欲到，我欲互我的百姓以色列及猶大受掠的人倒轉來；我亦欲互怹倒來我所賞賜怹的列祖的地，怹就得著此個地做業。這是耶和華講的。」
JER|30|4||耶和華論到以色列及猶大的話記佇下底：
JER|30|5||耶和華按呢講：阮有聽見，愕愕惙驚惶無平安的聲。
JER|30|6||今恁著去問看，有查甫人生子無？怎樣我看見人人用手jìh腰，親像欲生子的婦仁人，面攏變青？
JER|30|7||慘啊！彼個日是大，無通比並；是雅各抵著患難的期日，總是伊欲得著救來脫出。
JER|30|8||萬軍的耶和華按呢講：「到彼日，我欲對你的頷頸遏折伊的軛，掇斷縛你的索；外邦人無閣用伊做差用。
JER|30|9||怹是欲服事怹的上帝──耶和華，及怹的王大衛，就是我欲給怹興起者。」
JER|30|10||耶和華講：我的奴僕雅各啊，按呢你莫得驚；以色列啊，莫得驚惶；因為我欲對遠的所在拯救你，亦欲對受掠去的地拯救你的後裔，雅各欲倒來得著安靜，平安，無人互伊驚。
JER|30|11||因為我及你佇啲，來拯救你，亦欲將我所趕你到許個國一盡剿滅，總是無一盡剿滅你，欲照所合宜的責備你，斷斷bē會無刑罰你。這是耶和華講的。
JER|30|12||耶和華按呢講：你的傷bē醫得；你的傷痕真傷重。
JER|30|13||無人替你辯護，互你的傷痕得著包；你無醫治的好藥。
JER|30|14||疼你的人攏bē記得你，無來探你。因為你的罪過真重，罪惡真多，我用對敵彼款的拍來拍你，亦用殘忍者的警戒，來警戒你。
JER|30|15||你啥事因為你的傷來喉叫啊？你的痛苦bē醫得。因為你的罪過真重，罪惡真多，我所以用諸個款待你。
JER|30|16||所以，見若吞食你的欲受吞食；你的對敵一個一個攏互人掠去；搶你的欲互人搶；劫你的我欲互伊受劫。
JER|30|17||耶和華講：我欲互你的身體復原，醫好你的傷痕，因為人攏稱你做受趕逐者，講：這是錫安，無人尋見者！
JER|30|18||耶和華按呢講：看啊，我欲互雅各受遷徙的布棚倒轉來，亦欲可憐伊徛起的所在。城欲起佇原舊的牆基；王宮亦照舊有人徛起。
JER|30|19||欲有感謝及快樂者的聲對怹中間出來，我也欲互怹加添多多，不致減少；互怹尊貴，不致卑微。
JER|30|20||怹的子兒欲親像早日；怹的會眾欲徛在佇我的面前；凡若壓制怹者，我欲辦伊。
JER|30|21||怹的君王的確是屬佇怹者；掌管怹者欲對怹中間出。我欲互伊近倚，伊亦欲親近我；若呣是按呢，是誰敢好膽親近我？這是耶和華講的。
JER|30|22||恁欲做我的百姓，我欲做恁的上帝。
JER|30|23||看啊，耶和華的受氣親像大風發出；就是掃滅的大風，欲轉踅(se̍h)攻擊歹人的頭殼。
JER|30|24||耶和華的心所擬定的猶未做，猶未成的代先，伊的大受氣的確無收倒轉；日後恁欲明白。
JER|31|1||耶和華講：「彼時，我欲做以色列逐房頭的上帝，怹欲做我的百姓。」
JER|31|2||耶和華按呢講：以色列互刀刣無了的百姓。佇曠野得著恩典，我去互怹得著安息。
JER|31|3||早時耶和華對我顯現，講：我用永遠的疼，疼你，因為按呢我用慈愛牽你。
JER|31|4||以色列的在室女啊，我欲閣建立你，你就得著建立；你欲閣用鈴瓏鼓做妝飾，及快樂的人做陣跳舞出去；
JER|31|5||你欲閣栽種葡萄園佇撒瑪利亞諸個山，栽種者欲栽種伊，來享受伊的果子。
JER|31|6||因為欲有一日，以法蓮山守望的人欲叫講：起來！咱上來去錫安，到耶和華──咱的上帝遐。
JER|31|7||耶和華按呢講：恁著為雅各唱歡喜的歌，為萬國中做頭的國出大聲。傳報謳咾講：耶和華啊，救你的百姓以色列所剩的人。
JER|31|8||看啊，我欲導怹對北方來，聚集怹對地極來；及怹來者有睛暝者、跛腳者、帶娠者、欲生子者；歸大陣相及來。
JER|31|9||怹欲啼哭來。我欲佇祈禱導怹，我欲佇正直bē跋倒的路導怹到河邊，因為我是以色列的父，以法蓮做我的大子。
JER|31|10||列國啊，著聽耶和華的話，傳報佇遠的海嶼講：趕散以色列的欲聚集伊，閣顧守伊，親像牧者顧守伊的羊群。
JER|31|11||因為耶和華已經救贖雅各，贖回伊脫離比伊卡強者的手。
JER|31|12||怹欲到錫安高的所在唱歌，閣欲親像河水流到耶和華恩典的地，得著五穀、酒、油、羊群、牛群的細隻的怹的心欲親像灌沃的園；攏無閣憂苦。
JER|31|13||彼時，在室女欲跳舞來歡喜；少年人、老人，亦欲相及歡喜；因為我欲互怹的悲哀變做歡喜，亦欲安慰怹，互怹佇憂悶了後來快樂。
JER|31|14||我欲用油膩互祭司的心滿足；我的百姓亦欲因為我的恩惠滿意。這是耶和華講的。
JER|31|15||耶和華按呢講：佇拉瑪聽見聲，啼哭閣大傷悲，拉結哭伊的子兒，呣願受安慰，因為伊的子無去。
JER|31|16||耶和華按呢講：著禁止你的聲，莫得啼哭，禁止你的目睭，莫得流目屎，因為你做工，欲有報賞；怹欲對對敵的國倒來。這是耶和華講的。
JER|31|17||耶和華講：你的尾境有向望；你的子兒欲倒來家己的境內。
JER|31|18||我實在有聽見以法蓮家己痛恨，講：你督責我，我就受督責，我親像教未上畷的牛仔，求你互我越倒轉，我就越倒轉，因為你是我的上帝──耶和華。
JER|31|19||我越倒轉以後就反悔；受教示以後就拍腳腿；我就見誚漏氣，因為我擔當少年的時的凌辱。
JER|31|20||耶和華講：以法蓮是我疼的子嗎？是通歡喜的囝仔嗎？我見若責備他，猶久深深數念伊；所以我的心腸為著伊bē平安；我的確欲憐憫伊。
JER|31|21||以色列的百姓啊，你著為家己立指路牌，豎引路柱。你著留心向大路，就是你所去的原路；你著倒來，倒來佇你諸個城。
JER|31|22||悖謬的查某囝仔啊，你四界流無定著，欲到底時啊？耶和華佇地上創一項新的事，就是查某人欲保護查甫人。
JER|31|23||萬軍的耶和華──以色列的上帝按呢講：「我互受掠的人倒來的時，佇猶大地及伊許個城，人欲閣用此個話講：公義的厝，聖的山啊，願耶和華賜福你。
JER|31|24||猶大及許個城的人，以及作穡人，四界飼羊的人，攏欲相及徛起佇遐。
JER|31|25||因為心神厭倦的人，我已經互伊滿足；心神憂悶的人，我已經互伊知足。」
JER|31|26||先知講：「我睏醒啲想，我的睏真歡喜！」
JER|31|27||耶和華講：「看啊，日子欲到，我欲互以色列家及猶大家，人及精牲攏傳種。
JER|31|28||我早前怎樣專心將怹拔出、拆毀、捙倒、滅無、困苦，亦欲照按呢專心將怹建立、栽種。這是耶和華講的。
JER|31|29||當許個日，人無閣講：老父食酸的葡萄，子的嘴齒酸軟。
JER|31|30||逐人欲因為家己的罪來死；見若食酸的葡萄者，怹的嘴齒欲軟。」
JER|31|31||耶和華講：「看啊，日子欲到，我欲及以色列家、猶大家立新的約，
JER|31|32||呣是照我及怹的列祖所立的約，佇我牽怹的手，導怹出埃及地的時所立的。我雖莽做怹的丈夫，怹猶原背我的約。這是耶和華講的。」
JER|31|33||耶和華講：「許個日了後，我及以色列家所欲立的約是此個：就是我欲用我的律法下佇怹的心內，刻佇怹的心。我欲做怹的上帝，怹欲做我的百姓。
JER|31|34||怹無閣逐人教示怹的厝邊，及怹逐人的兄弟，講：『恁著識耶和華』，因為怹對大到細攏欲識我。因為我欲赦免怹的罪過，無閣記得怹的罪。這是耶和華講的。」
JER|31|35||耶和華設太陽做日時的光，設月及星的定例，做暝時的光，搖動大海，互伊的湧嘩嘩哮，萬軍的耶和華就是伊的名。伊有按呢講：
JER|31|36||諸個定例若會佇我的面前廢無，以色列的後裔才會佇我的面前絕斷，永遠bē成做國。這是耶和華講的。
JER|31|37||耶和華按呢講：若佇頂面的天會量得，佇下面的地諸個根基會測to̍k得，就我的確因為以色列的後裔一切的所行來棄拺伊。這是耶和華講的。
JER|31|38||耶和華講：「看啊，日子欲到，此個城欲給耶和華起造，對哈楠業的樓到角頭的門。
JER|31|39||量的索閣牽出去，直到迦立山，越轉到歌亞。
JER|31|40||㧒身屍及傾火灰整個的山谷，及一切的田園，直到汲淪溪，閣直到東勢馬的門的角頭，攏欲做聖歸佇耶和華，無閣拔出，無閣捙倒，直到永遠。」
JER|32|1||猶大王西底家第十年，就是尼布甲尼撒十八年，有耶和華的話臨到耶利米。
JER|32|2||彼時，巴比倫王的軍隊圍困耶路撒冷，先知耶利米關佇拘留所的院，佇猶大王的厝；
JER|32|3||因為猶大王西底家已經將伊關禁，講：「你啥事讖語講，耶和華按呢講：『看啊，我欲將此個城交佇巴比倫王的手，伊欲取伊。
JER|32|4||猶大王西底家的確bē脫離迦勒底人的手，定著欲交佇巴比倫王的手，亦欲及伊講話，嘴對嘴，伊的目睭亦欲看伊的目睭。
JER|32|5||西底家欲互伊帶到巴比倫；住佇遐，到我眷顧伊的時。恁雖然及迦勒底人交戰，亦無利益。這是耶和華講的。』」
JER|32|6||耶利米講：「耶和華的話臨到我講：
JER|32|7||『看啊，你的叔沙龍的子合拿篾欲來見你，講：我佇亞拿突彼區田，請你買伊；因為贖回的權在佇你，你通買。』」
JER|32|8||我的叔的子哈拿篾果然照耶和華的話來拘留所的院尋我，對我講：「我佇便雅憫的境內，亞拿突彼區田，請你買；因為承接及贖回的權在佇你。你著買做你的！」我就知這是耶和華的話。
JER|32|9||我就對我的叔的子哈拿篾買亞拿突彼區田，秤彼個價銀互伊，共十七舍客勒。
JER|32|10||我佇契面簽名，將契封密，閣請人來做知見，亦用天秤秤銀互伊。
JER|32|11||我就提照規例所立的買契，就是封密的彼張，及無封的彼張，
JER|32|12||當我的叔的子哈拿篾及簽名佇契面諸個知見，以及坐佇拘留院內一切猶大人的面前，將買賣的契交互瑪西雅的孫尼利亞的子巴錄。
JER|32|13||當怹面前，我吩咐巴錄講：
JER|32|14||「萬軍的耶和華──以色列的上帝按呢講：著將封密的及無封的此二張契收佇磁器的內面，通留存多多日。
JER|32|15||因為萬軍的耶和華──以色列的上帝按呢講：將來佇此所在人欲閣買厝宅、田園，及葡萄園。」
JER|32|16||我將買契交互尼利亞的子巴錄以後，就祈禱耶和華講：
JER|32|17||「主耶和華啊，你曾用大權能及伸出的手創造天地，在佇你無一項[人奧]成的事。
JER|32|18||你施慈愛互千萬人，閣將老父的罪過報應佇伊後裔的身上，至大全能的上帝，萬軍的耶和華是伊的名。
JER|32|19||你的計劃有大本事，行代誌有大權能，注目看世間人一切的行做，照逐人的所行及怹的所做的效果，來報應伊。
JER|32|20||佇埃及地顯出神蹟奇事，直到今仔日佇以色列及別人的中間亦是按呢，互你得著名聲，親像今仔日一樣。
JER|32|21||用神蹟奇事及大權能的手，及伸出的手骨及大通驚的事，導你的百姓以色列出埃及地。
JER|32|22||將此個流奶及蜜的地賞賜怹，就是你對怹的列祖咒誓欲互怹的。
JER|32|23||怹入來得著伊做業，總是無趁你的話，無行你的律法；你一切命令怹行的，怹無行一項，所以你互攏總的災禍到佇怹。
JER|32|24||看啊，有高的土堆，怹已經逼倚此個城欲取伊；城亦因為刀劍、飢荒、瘟疫，交互攻擊伊的迦勒底人的手。你所講的已經成，你亦親目看見。
JER|32|25||主耶和華啊，你給我講：著為家己用銀買田，閣請人做知見。今此個城已經交佇迦勒底人的手啦。」
JER|32|26||耶和華的話臨到耶利米講：
JER|32|27||「看啊，我是耶和華，是見有血氣者的上帝，在佇我豈有一項[人奧]成的事？
JER|32|28||所以耶和華按呢講：看啊，我欲將此個城交互迦勒底人的手及巴比倫王尼布甲尼撒的手，伊欲取伊。
JER|32|29||攻城的迦勒底人欲來放火燒此個城以及厝宅。佇諸個厝頂，人曾向巴力燒香，向別個上帝灌奠，惹我的受氣。
JER|32|30||以色列人及猶大人對少年以來，專專行我目睭中看做歹的事；以色列人一盡用手所做的惹我的受氣。這是耶和華講的。
JER|32|31||此個城對起造的日到今仔日，常常惹我的受氣互我懊惱，致到我給伊除去離開我的面前；
JER|32|32||是因為以色列人及猶大人一切的邪惡，就是怹及怹的君王、貴族、祭司、先知，及猶大的眾人，以及耶路撒冷徛起的百姓所行的，惹我的受氣。
JER|32|33||怹用尻脊向我，無用面；我雖然教示怹，是早早起來教示怹，總是怹無聽趁，來受教示，
JER|32|34||怹竟然用怹可惡的物下佇用我的名所稱的厝，來拍垃墋伊。
JER|32|35||怹佇便欣嫩的山谷起巴力的高台，欲互怹的子，查某子經過火歸摩洛；怹行這可惡的事，互猶大陷落罪，這呣是我所命令的，亦呣是我的心所想的。」
JER|32|36||今論到此個城，是恁所講已經因為刀劍、飢荒、瘟疫交佇巴比倫王的手的，以色列的上帝──耶和華按呢講：
JER|32|37||「看啊，我佇受氣、懊惱、大受氣的中間，將怹趕到逐國。後來我欲對遐招集怹出來，導怹倒來此所在，互怹安然徛起。
JER|32|38||怹欲做我的百姓，我欲做怹的上帝。
JER|32|39||我欲互怹一心一路，互怹常常敬畏我，互怹及怹的子孫得著福氣，
JER|32|40||我欲及怹立永遠的約，就是無越轉離開怹，是欲賜福互怹，閣互怹存心敬畏我，無越轉離開我。
JER|32|41||我欲歡喜怹，賜福互怹，我實在欲盡心盡意栽培怹佇此個所在。
JER|32|42||「因為耶和華按呢講：我怎樣互此個一切大的災禍臨到此個百姓，我亦欲按呢互我所應允怹一切的福氣臨到怹。
JER|32|43||恁講：此個所在是拋荒、無人、無精牲，是交互迦勒底人的手的。將來人欲閣佇此所在買田園。
JER|32|44||佇便雅憫地、佇耶路撒冷的四圍、佇猶大諸個城、佇山地諸個城、佇平洋諸個城，及佇南方諸個城，人欲用銀買田，佇契面簽名，將契封密，請人做知見；因為我欲互受掠的人倒來。這是耶和華講的。」
JER|33|1||耶利米猶久關佇拘留所的院內，耶和華的話第二擺臨到伊講：
JER|33|2||「行伊者的耶和華，計劃來建立伊者的耶和華，是伊的名。
JER|33|3||伊按呢講：你求我，我就應你，亦將你所呣知，大閣[人奧]得的事指示你。
JER|33|4||論到此個城內的厝及猶大王的厝，就是拆毀來抵當對敵的土堆及抵當刀劍的，
JER|33|5||以色列的上帝──耶和華按呢講：人欲來及迦勒底人交戰，不過是互身屍充滿諸個厝，就是我佇受氣及大受氣的中間所刣死的人，因為怹一切的歹，我就掩我的面呣看此個城。
JER|33|6||看啊，我欲互伊的傷復原，閣用好藥醫好伊，閣將豐盛的平安及誠實顯明佇怹。
JER|33|7||我亦欲互猶大受掠者及以色列受掠者倒轉來，閣建立怹親像起頭。
JER|33|8||我欲洗除怹一切干犯我的罪，我亦欲赦免怹一切干犯我，背叛我諸個罪。
JER|33|9||此個城欲佇萬國給我做歡喜的名，做謳咾，做榮光。因為萬國聽見我所賞賜佇怹一切的福氣，也為著我所賞賜一切的福氣及平安，欲驚惶愕愕惙。」
JER|33|10||耶和華按呢講：「恁論到此個地方有講，是拋荒，無人，無精牲的地方，總是佇此所在以及拋荒，無人，無人煙，無精牲的猶大諸個城及耶路撒冷的街市，
JER|33|11||欲閣聽見有歡喜的聲，快樂的聲．新子婿的聲，新娘的聲，亦有人的聲就是許個帶謝恩的祭到耶和華的厝者啲講：著感謝萬軍的耶和華，因為耶和華是好；伊的慈愛永遠佇啲！因為我欲互此所在受掠的人倒轉來，親像起頭一樣。這是耶和華講的。
JER|33|12||萬軍的耶和華按呢講：「在此個拋荒無人無精牲的地方及其中所有的城，欲閣有牧者徛起；互怹的羊群倒佇遐。
JER|33|13||佇山地諸個城、平洋諸個城、南方諸個城、便雅憫、耶路撒冷的周圍，及猶大諸個城欲閣有羊群經過算的人的手。這是耶和華講的。」
JER|33|14||耶和華講：「看啊，日子欲到，我應允以色列家及猶大家的好話我欲互伊成。
JER|33|15||當彼日，彼時，我欲給大衛發生義的枝；伊欲佇地上行公平及公義。
JER|33|16||佇彼日猶大欲得著救，耶路撒冷欲安然徛起，伊的名欲稱做『耶和華──咱的義』
JER|33|17||「因為耶和華按呢講：大衛欲永遠有人坐以色列的寶座；
JER|33|18||祭司、利未人亦永遠有人獻燒祭禮物；常常辦理獻祭的事佇我的面前。」
JER|33|19||耶和華的話臨到耶利米講：
JER|33|20||「耶和華按呢講：恁若會廢無我所立日時的約，暝時的約，互日暝無照怹的時，
JER|33|21||就會廢無我及我的奴僕大衛所立的約，互伊無有子佇伊的寶座做王，亦會廢無我及服事我的祭司、利未人所立的約。
JER|33|22||天的象bē算得，海的沙bē量得，我欲照按呢互我的奴僕大衛的後裔及服事我的利未人加添多多。」
JER|33|23||耶和華的話閣臨到耶利米講：
JER|33|24||「諸個百姓所講的話你無聽見嗎？怹講：『耶和華所揀的二族，伊已經棄絕伊。』怹按呢看輕我的百姓，掠做bē閣成國佇怹的面前。
JER|33|25||耶和華按呢講：我所立日時暝時的約若會無去，我若無設天地的定例，
JER|33|26||我就會棄拺雅各及我的奴僕大衛的後裔，致到無對伊的後裔取人治理亞伯拉罕、以撒、雅各的後裔；因為我欲互怹受掠的人倒來，亦欲憐憫怹。」
JER|34|1||巴比倫王尼布甲尼撒導伊攏總的軍兵，及伊所管地上的萬國逐族，來攻擊耶路撒冷以及許個屬伊的城。彼時，耶和華的話臨到耶利米，講：
JER|34|2||「耶和華──以色列的上帝按呢講，你著去給猶大王西底家講，耶和華按呢講：看啊，我欲將此個城交佇巴比倫王的手，伊欲用火燒伊。
JER|34|3||你bē會脫離伊的手，的確受掠，交佇伊的手頭。你的目睭欲看巴比倫王的目睭，伊欲及你嘴對嘴講話，你亦欲到巴比倫。
JER|34|4||猶大王西底家啊，你猶久著聽耶和華的話。耶和華論到你按呢講：你的確無互刀劍刣死，你欲平安過世，
JER|34|5||人欲為你燒芳的物，親像為著你的列祖，就是你以前的先王所燒的一樣。人欲為著你哀傷講：『慘啊！我的主啊。』耶和華講：此個話我已經講伊啦。」
JER|34|6||對按呢，先知耶利米佇耶路撒冷將這一切的話給猶大王西底家講。
JER|34|7||彼時，巴比倫王的軍兵啲攻擊耶路撒冷，閣攻擊猶大所剩的城，就是拉吉及亞西加。因為猶大堅固的城只有剩諸個。
JER|34|8||耶和華的話閣臨到耶利米。
JER|34|9||是因為西底家王及耶路撒冷的眾百姓立約，給怹宣佈解放，就是逐人著解放伊的奴僕女婢，凡若希伯來的男女，互怹自由，無人通閣用伊的兄弟猶大人做奴僕。
JER|34|10||有分此個約的貴族及眾百姓，聽見逐人著解放伊的奴僕女婢，互伊自由，無閣用伊做差用。怹就遵趁來解放；
JER|34|11||後來就退悔，互怹所解放自由的奴僕女婢倒來，勉強怹猶原做奴僕女婢。
JER|34|12||因為按呢，耶和華的話對耶和華臨到耶利米講：
JER|34|13||「耶和華──以色列的上帝按呢講：我導恁的列祖對埃及地做奴才的家出來的日，及怹立約講：
JER|34|14||『到第七年恁著逐人解放伊的兄弟希伯來人，賣互你者；伊已經服事你六年，你著解放伊離開你來自由。』總是恁的列祖呣聽我，亦無俯耳孔。
JER|34|15||今恁已經改變，行我所看做正直的事，逐人對厝邊宣佈解放，閣佇用我的名來稱的厝，佇我的面前立約。
JER|34|16||總是恁又閣退悔，褻瀆我的名，逐人互所解放得著自由的奴僕女婢倒轉，勉強怹猶原做恁的奴僕女婢。
JER|34|17||所以耶和華按呢講：恁無聽趁我，逐人對伊的兄弟對伊的厝邊宣傳解放。看啊！我對恁宣傳解放互刀劍、瘟疫、飢荒，閣互恁流落佇天下萬國中。這是耶和華講的。
JER|34|18||見若背我的約，無趁彼個約的話，就是破開牛仔來經過彼中間的時，佇我的面前所立者，
JER|34|19||就是猶大的貴族，耶路撒冷的貴族，以及太監、祭司，境內眾百姓，見若對破開的牛仔的中間經過者。
JER|34|20||我欲將怹交佇怹的對敵的手及數想怹的生命的人的手；怹的身屍欲互空中的飛鳥及地上的野獸做食物。
JER|34|21||閣我欲將猶大王西底家及伊的貴族交佇怹的對敵的手及數想伊的生命的人的手，亦交佇巴比倫王軍兵的手就是離開恁去者。
JER|34|22||耶和華講：我欲命令怹互怹閣來此個城，怹欲攻擊伊，取伊，用火燒伊。我亦欲互猶大諸個城拋荒，無人徛起。」
JER|35|1||當猶大王約西亞的子約雅敬坐位的時，耶和華的話臨到耶利米講：
JER|35|2||「你著去利甲族的厝，及怹講話，導怹到耶和華的厝入一間房，用酒互怹飲。」
JER|35|3||我就將哈巴洗尼雅的孫雅利米雅的子雅撒尼亞及伊的兄弟，及伊的眾子，以及利甲全族的人，
JER|35|4||導怹到耶和華的厝，入上帝的奴僕伊基大利的子哈難眾子的房。彼間房佇貴族的房的隔壁，貴族的房就是佇沙龍的子把門的瑪西雅的房的頂面。
JER|35|5||我就用碗用杯貯酒滿滿排佇利甲族人的面前，給怹講：「請恁飲酒。」
JER|35|6||怹就講：「阮呣飲酒；因為阮的先祖利甲的子約拿達曾吩咐阮講：『恁及恁的子孫永永呣通飲酒，
JER|35|7||亦呣通起厝、呣通撒種、呣通栽種葡萄園，呣通有諸個，一世人著住佇布棚，互恁長歲壽佇恁寄腳的地方。』
JER|35|8||見若阮先祖利甲的子約拿達吩咐阮的話，阮攏聽趁。阮及阮的某，阮的子，阮的查某子，一世人攏無飲酒，
JER|35|9||亦無起厝來家己徛起，亦無有葡萄園，無有田園，無有種子。
JER|35|10||獨獨徛起布棚，攏遵趁阮的先祖約拿達，所命令的來行。
JER|35|11||獨獨巴比倫王尼布甲尼撒上來此個地的時，阮就講：『來啊，咱著上耶路撒冷。』來閃避迦勒底人的兵及亞蘭的兵，因為按呢，阮才徛起耶路撒冷。」
JER|35|12||耶和華的話臨到耶利米講：
JER|35|13||「萬軍的耶和華──以色列的上帝按呢講：你著去給猶大人及耶路撒冷徛起的百姓講，耶和華講：恁呣受教示，呣聽趁我的話嗎？
JER|35|14||利甲的子約拿達所吩咐伊的子孫呣通飲酒的話，怹攏遵守，到今仔日亦無飲，因為怹聽趁先祖的命令。總是我有對恁講，早早起來講，若是恁呣聽我。
JER|35|15||我亦差我的眾奴僕諸個先知就近恁，早早起來差怹，講：『恁著越頭，逐人離開伊的歹路，改換恁的所做，無趁別號的上帝來服事怹，恁就通徛起我所賞賜恁及恁列祖的地。』總是恁呣俯耳孔，亦呣聽我。
JER|35|16||因為利甲的子約拿達的子孫有遵守怹的先祖所吩咐怹的命令，獨獨此個百姓無有聽趁我！
JER|35|17||所以，耶和華──萬軍的上帝、以色列的上帝按呢講：看啊，我欲互我所講攻擊怹一切的災禍臨到猶大人及耶路撒冷一切徛起的百姓。因為我對怹講，怹無有聽趁；我叫怹，怹無應。」
JER|35|18||耶利米對利甲族的人講：「萬軍的耶和華──以色列的上帝，按呢講：因為恁聽趁恁的先祖約拿達的命令，守伊一切的誡命，行伊攏總所命令恁的，
JER|35|19||所以萬軍的耶和華──以色列的上帝按呢講：利甲的子約拿達的確永遠有人徛佇我的面前。」
JER|36|1||猶大王約西亞的子約雅敬第四年，有話對耶和華臨到耶利米講：
JER|36|2||「你著提一本冊，將我所對你講欲攻擊以色列及猶大，及逐國一切的話，對我給你講話的彼日，就是對約西亞許個日起到佇今仔日，攏寫佇彼內面。
JER|36|3||豈採猶大家欲聽我所按算欲降互怹一切的災禍，致到怹欲越頭，逐人離開伊的歹路，我就通赦免怹的罪過及罪惡。」
JER|36|4||耶利米就叫尼利亞的子巴錄來；巴錄就將耶利米所傳，耶和華對伊講一切的話攏記佇冊。
JER|36|5||耶利米吩咐巴錄講：「我受阻礙，bē會入耶和華的厝。
JER|36|6||你著去，將我所傳，你所寫佇冊裡耶和華的話，佇耶和華的厝，佇禁食的日讀互百姓聽，亦讀互對諸個城來的猶大人聽。
JER|36|7||豈採怹欲佇耶和華的面前謙卑祈禱，怹欲回頭，逐人離開伊的歹路，因為耶和華對此個百姓所講欲發出的受氣，彼個受氣真大。」
JER|36|8||尼利亞的子巴錄就照先知耶利米一切所吩咐的去行，佇耶和華的厝讀冊內所記耶和華的話。
JER|36|9||猶大王約西亞的子約雅敬五年九月，耶路撒冷的眾百姓及許個對猶大城來到耶路撒冷的眾百姓，宣佈禁食佇耶和華的面前，
JER|36|10||彼時佇耶和華的厝，書記沙番的子基瑪利雅的房佇頂院，近耶和華的厝新門的門口，巴錄對彼本冊讀耶利米的話互眾百姓親耳聽。
JER|36|11||沙番的孫、基瑪利雅的子米該亞聽見冊內耶和華一切的話，
JER|36|12||伊就落去王宮，入書記的房。看啊，眾貴族攏坐佇遐，就是書記以利沙瑪、示瑪雅的子第萊雅、亞革波的子以利拿單、沙番的子基瑪利雅、哈拿尼雅的子西底家，及攏總的貴族。
JER|36|13||對按呢米該亞對怹講起伊所聽見一切的話，就是巴錄對百姓讀彼本冊的時伊所聽見的。
JER|36|14||因為按呢諸個貴族就差古示的曾孫、示利米雅的孫、尼探雅的子猶底到巴錄遐，對伊講：「你將所讀互百姓聽的冊親手提來。」尼利亞的子巴錄就親手提彼本冊來怹遐。
JER|36|15||怹對伊講：「請坐，讀互阮聽。」巴錄就讀互怹聽。
JER|36|16||怹聽這一切的話，就大家驚惶相看，給巴錄講：「阮決斷欲將諸個話攏給王講。」
JER|36|17||怹閣問巴錄講：「請你給阮講，你用啥款來寫伊所傳一切的話？」
JER|36|18||巴錄應講：「伊親嘴對我講諸個話，我就用筆墨寫佇冊裡。」
JER|36|19||許個貴族對巴錄講：「你及耶利米著去匿啲，呣通互人知恁佇叨落。」
JER|36|20||許個貴族將彼本下佇書記以利沙瑪的房，才入院見王，將諸個話攏講起互王聽。
JER|36|21||王差猶底去提彼本來，伊就對書記以利沙瑪的房提來，猶底讀互王聽亦互徛佇王左右諸個貴族聽。
JER|36|22||彼時是九月，王坐佇過冬天的厝，面頭前有火爐啲𤏸。
JER|36|23||猶底見讀三篇抑四篇，王就用書記的刀給伊割起來，㧒佇火爐，到全本攏燒佇爐中的火。
JER|36|24||王及聽見諸個話的人臣，怹攏無驚，亦無拆裂怹的衫。
JER|36|25||以利拿單及第萊雅、基瑪利雅求王莫得燒彼本，總是伊呣聽。
JER|36|26||王就命令哈米勒的子耶拉篾及亞斯列的子西萊雅，及亞伯牒的子示利米雅，去掠書記巴錄及先知耶利米。總是耶和華給怹囥密。
JER|36|27||王將彼本（就是巴錄所寫耶利米所傳的話），燒去了後，耶和華的話臨到耶利米講：
JER|36|28||「你閣提一本，將猶大王約雅敬所燒從前彼本許個話攏寫佇彼內面。
JER|36|29||論到猶大王約雅敬你著講，耶和華按呢講：你燒彼本，講：『你啥事佇彼內面寫講，巴比倫王決斷欲來毀滅此個土地，互此所在的人及精牲攏無去啊？』
JER|36|30||所以耶和華論猶大王約雅敬講：伊欲無人通坐大衛的寶座；伊的身屍欲㧒擲佇外面，日時互日曝，暝時互霜凍。
JER|36|31||我欲因為伊及伊的後裔，及伊的人臣的罪過刑罰怹。我欲互我所講一切的災禍臨到怹以及耶路撒冷的百姓，及猶大人；總是怹呣聽。」
JER|36|32||對按呢，耶利米閣提一本交互尼利亞的子書記巴錄，伊就將耶利米所傳的話寫佇彼內面，就是猶大王約雅敬所燒去彼本一切的話，另外閣添多多相親像的話。
JER|37|1||約西亞的子西底家王替約雅敬的子哥尼雅做王，巴比倫王尼布甲尼撒曾設立伊做王佇猶大地。
JER|37|2||總是伊及伊的人臣，及國內的百姓，攏呣聽耶和華的話，就是伊託先知耶利米所講的。
JER|37|3||西底家王差示利米雅的子猶甲及祭司瑪西雅的子西番雅去見先知耶利米，講：「求你替阮祈禱耶和華──咱的上帝。」
JER|37|4||彼時耶利米出入佇百姓的中間，因為怹猶未給伊關落監。
JER|37|5||法老的軍兵已經對埃及出來，許個圍困耶路撒冷的迦勒底人聽見怹的風聲，就撤營離開耶路撒冷。
JER|37|6||耶和華的話臨到先知耶利米講：
JER|37|7||「耶和華──以色列的上帝按呢講：猶大王差恁來我遮問我，恁著按呢給伊講：『看啊，法老的軍兵許個出來欲幫助恁者欲倒去埃及本國。
JER|37|8||迦勒底人欲閣來攻擊此個城，欲取伊，亦欲用火燒伊。
JER|37|9||耶和華按呢講：恁呣通家己騙講「迦勒底人的確欲離開阮」，因為怹無欲離開。
JER|37|10||恁就若拍敗攻擊恁的迦勒底的全軍，怹中間只剩受傷的人，怹逐人亦欲對伊的布棚內起來，用火燒此個城。』」
JER|37|11||迦勒底的軍兵因為驚法老的軍兵，就撤營離開耶路撒冷，
JER|37|12||彼時耶利米出耶路撒冷，欲去便雅憫的地，愛得著伊的份額佇百姓的中間。
JER|37|13||伊到便雅憫門遐，有顧門的官名叫伊利雅，是哈拿尼亞的孫、示利米雅的子，伊就掠先知耶利米，講：「你是啲投降迦勒底人噢！」
JER|37|14||耶利米講：「無影，我呣是投降迦勒底人。」伊利雅呣聽伊，就掠耶利米，送伊到貴族遐。
JER|37|15||諸個貴族受氣耶利米，就拍伊，關伊佇監裡佇書記約拿單的厝，因為怹用彼間做監牢。
JER|37|16||耶利米已經到地陷的穴內，耶利米住遐多多日。
JER|37|17||西底家王差人帶伊來，王佇伊的宮內暗靜問伊講：「有甚麼話對耶和華來無？」耶利米講：「有！」閣講：「你欲交佇巴比倫王的手。」
JER|37|18||耶利米閣對西底家王講：「我有甚麼得罪你，抑是得罪你的人臣及此個百姓，才互你給我關監？
JER|37|19||你諸個先知對恁讖語講巴比倫王的確無來攻擊恁及此個所在，今怹佇叨落？
JER|37|20||今我的主──我的王啊，請你聽我，准我所求；呣通互我倒轉去書記約拿單的厝，免得我死佇遐。」
JER|37|21||西底家王就命令，關耶利米佇拘留所的院，逐日對做餅的街提一粒麵包互伊，直到城內無麵包才息。按呢，耶利米猶原住佇拘留所的院內。
JER|38|1||瑪坦的子示法提雅、巴施戶珥的子基大利、示利米雅的子猶甲、瑪基雅的子巴示戶珥聽見耶利米對眾人所講的話，講：
JER|38|2||「耶和華按呢講：見若住佇此個城內者欲對刀劍、對飢荒、對瘟疫來死；獨獨出去歸迦勒底人者會得著活，欲拾著伊的生命來活啲。
JER|38|3||耶和華按呢講：此個城決斷欲交佇巴比倫王軍兵的手，伊欲取伊。」
JER|38|4||對按呢貴族給王講：「求你互此人死；因為伊對城內剩的兵丁及眾百姓講此號的話，互怹的手軟。此個人呣是求互百姓平安，是互怹抵著災禍。」
JER|38|5||西底家王講：「看啊，伊佇恁的手頭，王bē會干涉恁甚麼代誌。」
JER|38|6||怹就掠耶利米，㧒伊佇哈米勒的子瑪基雅的井；彼個井佇拘留所的院內。怹用索將耶利米墜落去。井內無水，只有土糜，耶利米就陷佇土糜。
JER|38|7||佇王宮內的太監古實人以伯米勒，聽見怹將耶利米墜落井（彼時王坐佇便雅憫門口），
JER|38|8||以伯米勒就出王宮，對王講：
JER|38|9||「我的主──我的王啊，諸個人款待先知耶利米的攏是歹，有給伊㧒落井；伊會餓死佇遐，因為城內無米糧。」
JER|38|10||王就吩咐古實人以伯米勒講：「你對遮帶三十人，趁先知耶利米猶未死，救伊出井。」
JER|38|11||對按呢以伯米勒導諸個人相及去，入王宮，到庫房下，對遐提破布舊衫，用索墜落井，到耶利米遐。
JER|38|12||古實人以伯米勒給耶利米講：「你用諸個破布及舊衫，墊佇胳下孔，下佇索頂。」耶利米就照按呢行。
JER|38|13||按呢，怹就用索拔耶利米出井。耶利米猶原住佇拘留所的院。
JER|38|14||西底家王差人帶先知耶利米，入耶和華的厝第三個門到伊遐。王就對耶利米講：「我問你一項事，你攏呣通隱密佇我。」
JER|38|15||耶利米應西底家講：「我若給你講，你豈無欲刣死我嗎？我若指點你，你無欲聽。」
JER|38|16||西底家王暗靜對耶利米咒誓講：「彼個創造咱的活命的耶和華是活者，我指伊來咒誓：我的確無刣你，亦呣將你交互諸個數想你的生命的人的手。」
JER|38|17||耶利米對西底家講：「耶和華──萬軍的上帝、以色列的上帝按呢講：你若出去投降巴比倫王的貴族，你的生命就會活啲，此個城不致互火燒，你及你的全家攏會活。
JER|38|18||你若呣出去投降巴比倫王的貴族，就此個城欲交佇迦勒底人的手。怹欲用火燒伊，你亦bē脫離怹的手。」
JER|38|19||西底家王對耶利米講：「我驚許個投降迦勒底的猶大人，驚見迦勒底人將我交佇怹的手，怹會凌辱我。」
JER|38|20||耶利米講：「bē啦。求你聽我對你所講耶和華的話，按呢你就得著利益，你的生命也會活啲。
JER|38|21||你若呣肯出去，耶和華指示我的話就是這：
JER|38|22||看啊，猶大王宮所剩的婦仁人欲帶到巴比倫王的貴族遐。諸個婦仁人欲講：你知己的朋友使唆你，卡贏你；你的腳落落土糜，怹就越轉身退去。
JER|38|23||「人欲將你諸個某及你諸個子帶到迦勒底人遐；你亦bē會脫離怹的手，欲互巴比倫王的手掠著；你也欲連累此個城受火燒。」
JER|38|24||西底家對耶利米講：「莫得互人知諸個話，你就bē死。
JER|38|25||貴族若聽見我有及你講話，怹就來尋你，問你講：『你給王講甚麼呣通對我隱密，阮就無互你死。王對你講甚麼亦攏著給阮講。』
JER|38|26||你就著給怹講：『我佇王的面前懇求伊莫得互我閣入約拿單的厝來死佇遐。』」
JER|38|27||後來眾貴族來尋耶利米，問伊，伊就照王所吩咐一切的話來應怹。怹就息，無閣及伊講話，因為事情無露出。
JER|38|28||對按呢耶利米猶原住佇拘留所的院內，直到耶路撒冷受取的日。
JER|39|1||猶大王西底家九年十月，巴比倫王尼布甲尼撒導伊攏總的軍兵來圍困耶路撒冷。
JER|39|2||西底家十一年四月初九日，城就破。
JER|39|3||耶路撒冷受取的時，巴比倫王的貴族尼甲沙利設、三甲尼波、太監頭撒西金、博士長尼甲沙利設，及巴比倫王其餘一切的貴族攏來坐佇中門。
JER|39|4||猶大王西底家及一切的戰士看見怹，就走，透暝對王的園的路，二個城牆中間的門出城，向平洋走去。
JER|39|5||迦勒底的軍兵追趇怹，佇耶利哥的平洋趇著西底家，掠伊，就帶到哈馬地的利比拉、巴比倫王尼布甲尼撒遐；伊就審判伊。
JER|39|6||巴比倫王佇利比拉刣西底家諸個子，互伊親目看見，巴比倫王閣刣猶大一切尊貴的人，
JER|39|7||亦閣挖西底家的目睭，用鐵鍊鍊伊，欲帶伊到巴比倫。
JER|39|8||迦勒底人用火燒王宮及百姓的厝，閣拆毀耶路撒冷的城牆。
JER|39|9||彼時，侍衛長尼布撒拉旦將城內所剩的百姓及投降歸服伊者，以及其餘所剩的百姓攏掠去巴比倫。
JER|39|10||侍衛長尼布撒拉旦就將百姓中喪到無半項的人留佇猶大地，當時亦互怹葡萄園及田。
JER|39|11||巴比倫王尼布甲尼撒論到耶利米，就吩咐侍衛長尼布撒拉旦講：
JER|39|12||「將伊交代你，著好款待伊，呣通害伊；伊對你講甚麼，你就照按呢給伊做。」
JER|39|13||侍衛長尼布撒拉旦，太監頭尼布沙斯班、博士長尼甲沙利設，及巴比倫王諸個官長，
JER|39|14||差人導耶利米出拘留所的院，交代沙番的孫亞希甘的子基大利，導伊倒去怹兜。對按呢伊就徛起百姓的中間。
JER|39|15||耶利米猶關佇拘留所院內的時，耶和華的話臨到伊講：
JER|39|16||「你著去給古實人以伯米勒講，萬軍的耶和華──以色列的上帝按呢講：看啊，我講降災禍，無降福氣的話的確到此個城，到彼日欲成佇你的面前。
JER|39|17||耶和華講：到彼日我欲拯救你，你的確不致交付佇你所驚許個人的手。
JER|39|18||我定著欲拯救你，你不致倒佇刀下，你欲拾著你的生命，因為你倚靠我。這是耶和華講的。」
JER|40|1||耶路撒冷人及猶大人受掠去巴比倫，其中耶利米亦互侍衛長掠去，用鐵鍊縛伊，後來對拉瑪放伊去，然後耶和華的話臨到耶利米。
JER|40|2||侍衛長叫耶利米來，給伊講：「耶和華──你的上帝曾講欲降此個災禍互此個所在。
JER|40|3||今耶和華互伊到，照伊所講的來行；因為恁得罪耶和華，無聽趁伊的話，所以此個代誌到佇恁。
JER|40|4||看啊，我今仔日解開你手裡的鐵鍊，你若看及我去巴比倫是好，就通來去，我欲好款待你；你若看及我去巴比倫呣好，就莫用去。看啊，全地佇你的面前，你看叨落是好，是合宜，做你通去！」
JER|40|5||伊猶未倒去，侍衛長閣給伊講：「你通倒去沙番的孫亞希甘的子基大利遐；現今巴比倫王設立伊管轄猶大諸個城。你通及伊徛起佇百姓中，抑是，你所看做合宜的所在就通去。」對按呢侍衛長送伊米糧及禮物，互伊去。
JER|40|6||耶利米就到米斯巴見亞希甘的子基大利，及伊徛起佇境內剩的百姓的中間。
JER|40|7||佇田野一切的軍長及屬怹的人聽見巴比倫王設立亞希甘的子基大利管轄此所在，亦將無掠去巴比倫的查甫人、婦仁人、囝仔，及境內極喪鄉的人攏總交伊。
JER|40|8||怹就來米斯巴基大利遐，就是尼探雅的子以實瑪利、加利亞二個子約哈難及約拿單、單戶篾的子西萊雅及尼陀法人以裴的眾子，瑪迦人的子耶撒尼亞及屬怹的人。
JER|40|9||沙番的孫亞希甘的子基大利對怹及屬怹的人咒誓講：「莫得驚服事迦勒底人，做恁徛起遮，服事巴比倫王，恁就會得著福氣。
JER|40|10||論到我，我欲踮佇米斯巴伺候許個會來咱遮的迦勒底人；若是恁諸個恁著積聚酒，夏天的果子，及油，收佇器具內，徛起佇恁所佔的城。」
JER|40|11||閣有佇摩押及亞捫族的中間，佇以東及列國中間一切的猶大人，聽見巴比倫王有留所剩的猶大人，閣設立沙番的孫亞希甘的子基大利管轄怹。
JER|40|12||諸個一切的猶大人對怹互人趕去的逐所在倒來，到猶大地的米斯巴基大利遐，續積聚多多酒，及夏天的果子。
JER|40|13||加利亞的子約哈難及佇田野一切的軍長來米斯巴見基大利，對伊講：
JER|40|14||「亞捫族的王巴利斯有差尼探雅的子以實瑪利來欲取你的生命，你知嗎？」總是亞希甘的子基大利呣信怹。
JER|40|15||加利亞的子約哈難佇米斯巴暗靜對基大利講：「求你准我去，我欲刣尼探雅的子以實瑪利，的確無人知。豈通互伊取你的生命，致到歸倚你的猶大人四散，互猶大所剩的人攏滅無啊？」
JER|40|16||亞希甘的子基大利給加利亞的子約哈難講：「你呣通做此個事，你所講以實瑪利的事是無影。」
JER|41|1||七月間，以利沙瑪的孫、尼探雅的子以實瑪利，伊是王親亦是王的大臣，導十人來米斯巴見亞希甘的子基大利。怹佇米斯巴相及食。
JER|41|2||尼探雅的子以實瑪利以及及伊來的彼十人起來，用刀刣死沙番的孫亞希甘的子基大利，就是巴比倫王所立來管轄此個地者。
JER|41|3||以實瑪利閣刣死佇米斯巴歸倚基大利攏總的猶大人，以及佇遐所抵著迦勒底的軍兵。
JER|41|4||伊刣死基大利了後，第二日，猶無人知。
JER|41|5||彼霎，有八十人對示劍、對示羅，對撒瑪利亞來，剃嘴鬚，拆裂衫，家己割身軀，手提禮物及乳香，欲帶伊到耶和華的厝。
JER|41|6||尼探雅的子以實瑪利對米斯巴出來迎接怹，愈行愈哭；到抵著怹，就給怹講：「恁來去見亞希甘的子基大利。」
JER|41|7||怹到城中，尼探雅的子以實瑪利及隨伊的人，就刣死怹，㧒怹佇乾井。
JER|41|8||怹中間有十人對以實瑪利講：「莫得刣死阮，因為阮有多多小麥、大麥、油、蜜、囥佇田裡。」伊就停手，無刣怹佇怹的兄弟中。
JER|41|9||以實瑪利刣諸個人倚近基大利遐，將怹的身屍㧒佇井裡；此個井是從前亞撒王因為驚以色列王巴沙的緣故所開的。尼探雅的子以實瑪利將所刣的身屍填滿伊。
JER|41|10||以實瑪利掠米斯巴所剩的百姓，就是王的眾查某子以及猶住佇米斯巴的百姓，就是侍衛長尼布撒拉旦所交代亞希甘的子基大利者。尼探雅的子以實瑪利掠伊去，欲過去亞捫族遐。
JER|41|11||加利亞的子約哈難以及及伊佇啲的眾軍長，聽見尼探雅的子以實瑪利所行一切的歹，
JER|41|12||就導眾人進前去，欲及尼探雅的子以實瑪利交戰，佇基遍的大水邊尋著的。
JER|41|13||以實瑪利所帶去許個百姓看見加利亞的子約哈難以及及伊來的眾軍長，就攏歡喜。
JER|41|14||對按呢，以實瑪利對米斯巴所掠去的眾百姓攏越轉來歸加利亞的子約哈難。
JER|41|15||尼探雅的子以實瑪利及八個人脫離約哈難的手，走去亞捫族遐。
JER|41|16||後來加利亞的子約哈難及隨伊的眾軍長將所剩的百姓，就是尼探雅的子以實瑪利拍死亞希甘的子基大利以後，對米斯巴所帶去的查甫人、勇士、婦女、囝仔，太監，閣是伊對基遍帶來的，
JER|41|17||怹就起身到伯利恆邊仔金罕的客店停歇，想欲去埃及；
JER|41|18||這是因為迦勒底人的緣故，因為尼探雅的子以實瑪利有刣死亞希甘的子基大利，就是巴比倫王所立來管轄此個土地者，所以怹驚。
JER|42|1||眾軍長及加利亞的子約哈難，及何沙雅的子耶撒尼亞以及眾百姓，對細到大攏進前來，
JER|42|2||對先知耶利米講：「求你准阮佇你的面前所求，替阮諸個剩的人祈禱耶和華──你的上帝。阮本然真多，今所剩的真少，這是你親目看見的。
JER|42|3||願耶和華──你的上帝指示阮所著行的路，所著做的事。」
JER|42|4||先知耶利米給怹講：「我已經聽見，好，我欲照恁的話祈禱耶和華──恁的上帝。無論耶和華應恁甚麼，我的確攏欲給恁講，無對恁囥密一句。」
JER|42|5||對按呢怹給耶利米講：「阮若無照耶和華──你的上帝差你來講一切的話去行，就願耶和華佇你阮的中間做真實忠信的干證。
JER|42|6||阮此時請你到耶和華──阮的上帝的面前，伊所講的無論是好是歹，阮攏欲聽趁伊的話；阮聽趁耶和華阮的上帝的話，就通得著亨通。」
JER|42|7||過十日，有耶和華的話臨到耶利米。
JER|42|8||伊就將加利亞的子約哈難以及及伊相及佇啲的眾軍長，及眾百姓，對細到大攏叫怹來，
JER|42|9||對怹講：「耶和華──以色列的上帝，就是恁差我到伊的面前來獻恁所求的，伊按呢講：
JER|42|10||『恁若猶原欲踮佇此所在，我就欲建造恁，無毀壞恁，欲栽培恁，無拔出恁，因為我有退悔我所降互恁的災禍。
JER|42|11||莫得驚恁所驚的巴比倫王。』」耶和華講：「莫得驚伊！因為我及恁佇啲，欲拯救恁互恁脫離伊的手。
JER|42|12||我欲憐憫恁，互怹亦憐憫恁，互恁倒來本所在。
JER|42|13||設使恁講：『阮呣踮此所在』，按呢就是恁呣聽趁耶和華──恁的上帝的話，
JER|42|14||若講：『呣啊，阮欲入去埃及地，佇遐無看見交戰，無聽見哨角的聲，亦不致無通食來枵餓。阮欲住遐徛起。』
JER|42|15||今恁猶大所剩的百姓啊，著聽耶和華的話。萬軍的耶和華──以色列的上帝按呢講：『恁若竟然硬鼻欲去埃及，住遐寄腳，
JER|42|16||就恁所驚的刀劍欲佇遐趇著恁佇埃及地！閣恁所驚的飢荒欲佇埃及地給恁隨住住！恁欲死佇遐！
JER|42|17||見若硬鼻欲去埃及寄腳佇遐的人攏欲按呢，怹欲對刀劍、對飢荒、對瘟疫來死，其中無一個留啲，亦無一個脫離我所降互恁的災禍。』
JER|42|18||「因為萬軍的耶和華──以色列的上帝按呢講：『我有怎樣將我的受氣及大受氣傾佇耶路撒冷徛起的百姓，恁去埃及的時，我亦欲照按呢將我的大受氣傾佇恁的身上，互恁成做通咒詛、通卬愕、通詈罵、通凌辱，恁亦無閣看見此個所在。』
JER|42|19||恁猶大所剩的百姓啊，耶和華論到恁有講：『莫得去埃及。』恁著確實知我今仔日有證明勸誡恁啦。
JER|42|20||恁行差謬連累家己；因為恁差我到耶和華──恁的上帝遐，講：『求你替阮祈禱耶和華──咱的上帝，照耶和華──咱的上帝一切所講的給阮講，阮欲行伊。』
JER|42|21||我今仔日有給恁講啦，若是恁的上帝──耶和華的聲及伊差我一切指示恁的，恁攏無遵趁。
JER|42|22||今恁著確實知，恁佇所欲去寄腳的地欲對刀劍、對飢荒、對瘟疫來死。」
JER|43|1||耶利米對眾百姓講明白耶和華──怹的上帝一切的話，就是耶和華──怹的上帝差伊所講一切的話。
JER|43|2||何沙雅的子亞撒利雅及加利亞的子約哈難，及一切驕傲的人，就對耶利米講：「你講無影話！耶和華──咱的上帝並無差你來講：『恁呣通去埃及，來寄腳佇遐。』
JER|43|3||這是尼利亞的子巴錄教唆你害阮，欲將阮交佇迦勒底人的手，互怹刣死阮，抑是掠阮到巴比倫。」
JER|43|4||對按呢加利亞的子約哈難及一切軍長，及眾百姓，呣聽趁耶和華的話來踮佇猶大地。
JER|43|5||加利亞的子約哈難及一切的軍長就將剩的猶大人，就是對怹受趕去許個國倒來欲寄腳佇猶大地者，
JER|43|6||不論查甫人、婦仁人、囝仔、及王許個查某子，及侍衛長尼布撒拉旦所留來交代沙番的孫亞希甘的子基大利的眾人，及先知耶利米，以及尼利亞的子巴錄，攏帶去埃及地，到答比匿。
JER|43|7||這是因為怹呣聽趁耶和華的話。
JER|43|8||佇答比匿，耶和華的話臨到耶利米講：
JER|43|9||「你著用手提幾塊大粒石，佇猶大人的面前，囥佇疊磚的灰土內，就是佇答比匿法老的王宮門遐，
JER|43|10||給怹講：『萬軍的耶和華──以色列的上帝按呢講：看啊，我欲召我的奴僕巴比倫王尼布甲尼撒來。佇所囥的石頭頂我欲安置伊的寶座；伊欲佇彼石頂搭媠的布棚。
JER|43|11||伊欲來攻擊埃及地，應該死的就死；應該掠的就受掠；應該互刀刣的，就互刀刣。
JER|43|12||我也欲起火佇埃及許個神明的廟，伊欲燒伊，掠怹去；伊欲得著埃及地，親像牧者穿伊的衫，對遐安然出去。
JER|43|13||伊的確拍碎埃及地伯示麥雕刻的柱，用火燒埃及諸個神明的廟。』」
JER|44|1||有話臨到耶利米，論到一切徛起佇埃及地的猶大人，就是徛起佇密奪、答比匿、羅弗、巴忒羅境內的猶大人，講：
JER|44|2||「萬軍的耶和華──以色列的上帝按呢講：我所降落佇耶路撒冷及猶大諸個城一切的災禍恁攏看見。看啊，今怹攏拋荒，無人徛起；
JER|44|3||這是因為怹所行的歹，怹去燒香服事別個上帝，就是怹及恁，以及恁的列祖所呣識的，按呢惹我的受氣。
JER|44|4||總是我曾差我的眾奴僕先知就近恁，是早早起來差伊講，切切願恁呣通行此個可惡的事，我所怨恨的。
JER|44|5||獨獨怹無聽，亦無俯耳孔，無越轉離開怹的歹，猶原燒香佇別號的上帝。
JER|44|6||因為按呢，我的大受氣及我的受氣傾出，佇猶大諸個城及耶路撒冷的街市，親像火𤏸起來，致到怹拋荒冷靜，親像今仔日按呢。
JER|44|7||今耶和華──萬軍的上帝、以色列的上帝按呢講：恁啥事行此個大歹害恁家己，互恁的查甫人、婦仁人、囝仔，及食奶的嬰仔攏對猶大中給恁除去、無留一個？
JER|44|8||是因為恁用恁的手所做的激我的受氣，佇所去寄腳的埃及地燒香佇別號的上帝，致到恁抵著剿滅，佇天下萬國中成做通咒詛，通凌辱的。
JER|44|9||你的列祖的歹，猶大列王的歹，怹的后妃的歹，恁家己的歹，恁的某的歹，就是佇猶大地，耶路撒冷街市所行的，恁bē記得嗎？
JER|44|10||怹到今猶無家己謙卑，無驚惶，無遵趁我佇恁的面前及恁的列祖的面前所設我的法度，我的律例。
JER|44|11||「所以萬軍的耶和華──以色列的上帝按呢講：看啊，我欲向恁變面降災禍，致到剿滅猶大的眾人。
JER|44|12||猶大所剩的百姓，硬鼻去埃及地，欲佇遐寄腳者，我欲取來滅怹，怹欲倒佇埃及地，怹欲對刀劍，對飢荒來滅無；對細到大攏欲對刀劍對飢荒來死，怹欲成做通咒詛、通卬愕、通詈罵、通凌辱者。
JER|44|13||因為我欲用刀劍、用飢荒、用瘟疫刑罰徛起埃及地者，親像我已經刑罰耶路撒冷一樣；
JER|44|14||互許個去埃及地，所剩的猶大人，攏bē得脫離，抑是留啲通倒來猶大地。就是怹的心真欣慕倒來徛起的所在；因為得著脫離者的以外，無一個通倒來。」
JER|44|15||許個住佇埃及地巴忒羅的人，見若知怹的某曾對別個上帝燒香的，及佇邊頭啲徛的眾婦人，聚集歸大陣，應耶利米講：
JER|44|16||「你奉耶和華的名對我所講的話，阮呣聽你。
JER|44|17||阮決斷欲成阮的嘴所講一切的話，向天后燒香、灌奠，照阮及阮的列祖、阮的君王、阮的貴族佇猶大諸個城及耶路撒冷的街市平素所行的一樣；因為彼時阮的食物充足、享受平安，並無看見災禍。
JER|44|18||總是對阮停止無燒香，無灌奠佇天后，阮反轉欠缺一切，閣對刀劍對飢荒來滅無。
JER|44|19||阮對天后燒香、灌奠的時，阮做餅來服事伊，對伊灌奠，阮丈夫豈無分嗎？」
JER|44|20||耶利米就應許個百姓就是對許個查甫婦人用此個話應伊的百姓講：
JER|44|21||「恁及恁的列祖、恁的君王、恁的貴族，及國內的百姓，佇猶大諸個城及耶路撒冷街市所燒的香，耶和華豈無記得怹，心內豈無想嗎？
JER|44|22||耶和華因為恁所做的歹、所行可惡的事，bē閣愞得，所以恁的地拋荒，成做通卬愕、通咒詛無人徛起，親像今仔日此款。
JER|44|23||因為恁燒香，亦因為恁得罪耶和華，亦無聽耶和華的話，無趁伊的律法、伊的條例、伊的干證的話，所以恁抵著此個災禍，親像今仔日此款。」
JER|44|24||耶利米閣對眾百姓及眾婦仁人講：「恁佇埃及地一切的猶大人，著聽耶和華的話。
JER|44|25||萬軍的耶和華──以色列的上帝按呢講：恁及恁的某曾用嘴講、用手成伊，講：『阮所下的願決斷欲行伊，就是欲對天后燒香，亦欲對伊灌奠。』今做你堅固你的願來行你的願！
JER|44|26||所以恁住埃及地一切的猶大人著聽耶和華的話。耶和華講：看啊，我指我的大名來咒誓，佇埃及全地，我的名無閣互猶大族一人的嘴所稱呼講：『主──耶和華是永活。』
JER|44|27||看啊，我欲致意佇怹，欲降災禍，無降福氣；佇埃及地一切的猶大人欲對刀劍、對飢荒來滅無，到攏了。
JER|44|28||脫離刀劍、欲對埃及地倒來猶大地者，怹的人額真少；許個所剩的猶大人去埃及地欲佇遐寄腳的，欲知是誰的話得著應驗，是我的？抑是怹的？
JER|44|29||耶和華講我佇此個所在欲刑罰恁，欲有此個兆頭，互恁知我所講降災禍互恁許個話的確應驗。
JER|44|30||耶和華按呢講：看啊，我欲將埃及王法老合佛拉交佇伊的對敵的手及數想伊的生命的人的手，親像我有將猶大王西底家交佇伊的對敵，就是數想伊的生命的巴比倫王的尼布甲尼撒的手。
JER|45|1||猶大王約西亞的子約雅敬四年，尼利亞的子巴錄將先知耶利米所傳許個話記佇冊裡。
JER|45|2||彼時耶利米對伊講：「巴錄啊，耶和華──以色列的上帝論到你有按呢講：
JER|45|3||你曾講：『我有災禍啊！耶和華佇我痛苦的頂面加添憂愁，我吐氣到厭倦，bē得著平安。』
JER|45|4||今你著按呢給伊講，耶和華按呢講：看啊，我所建立的，我欲拆毀；我所栽種的，我欲拔起來；全地攏按呢。
JER|45|5||你為家己圖謀大代誌嗎？莫得圖謀！看啊，因為我欲互災禍降落佇見有血氣者。總是你無論去叨落，我欲互你拾著家己的生命。這是耶和華講的。」
JER|46|1||耶和華的話臨到先知耶利米論起列國的事。
JER|46|2||論埃及是論埃及王法老尼哥的軍兵：紮營佇伯拉河邊的迦基米施，當猶大王約西亞的子約雅敬四年互巴比倫王尼布甲尼撒所拍敗者。
JER|46|3||恁著備辦大小的盾牌，去交戰。
JER|46|4||恁著套馬，騎馬！戴盔徛起來，磨槍穿戰甲！
JER|46|5||我啥事看見按呢？怹驚惶退後；怹的勇士刣輸，緊緊走，無越頭；四周圍有驚惶！這是耶和華講的。
JER|46|6||gâu走的走bē離；勇士bē會脫離；佇北方伯拉河邊怹攏著觸跋倒。
JER|46|7||此個親像尼羅河漲滿，親像江河的水夯湧者是是誰啊？
JER|46|8||埃及親像尼羅河漲滿，伊的水親像江河夯湧。伊的話講：我欲淐高我欲遮蓋遍地；我欲毀壞城及其中徛起的百姓。
JER|46|9||馬著緊上來！車著亂亂走！勇士著出，古實及弗的人攏夯盾牌，路德的人gâu開弓。
JER|46|10||因為彼日是主──萬軍的耶和華的日，報讎的日，通對伊的對敵報讎。刀劍欲吞食到飽，飲血到醉；因為主──萬軍的耶和華，佇北方伯拉河邊有獻祭的事。
JER|46|11||埃及的百姓啊，著上去基列來取乳香；你用多多藥，是空空，你bē得著醫好。
JER|46|12||列邦聽見你的凌辱，遍地攏是你哀哭的聲；因為勇士及勇士相磕，做一下跋倒。
JER|46|13||耶和華對先知耶利米所講的話，論到巴比倫王尼布甲尼撒欲到，來攻擊埃及地：
JER|46|14||恁著報揚佇埃及，宣佈佇密奪，宣佈佇羅弗及答比匿講：著排隊，家己備辦，因為刀劍佇你的四圍啲吞滅。
JER|46|15||你的大力者怎樣跋倒？怹徛bē在；因為耶和華趕怹，
JER|46|16||伊互多多人跋倒；大家倒相褡，怹就講：起來！咱倒來去本族到咱本所在，來閃避壓制咱的刀劍。
JER|46|17||怹佇遐叫講：埃及王法老不過是一個聲；伊有拍損伊的機會。
JER|46|18||大君王──伊的名萬軍的耶和華講：我指我的活命來咒誓：伊欲來親像山中的他泊，親像海邊的迦密。
JER|46|19||徛起佇埃及的百姓啊，你著備辦受掠應用的物件，因為羅弗欲拋荒，燒毀，無人徛起。
JER|46|20||埃及是媠的牛種仔；獨獨對北方出的毀滅來啦！來啦！
JER|46|21||其中雇倩(koⁿ-chhiàⁿ)的兵親像牨(tiâu)內肥的牛仔，怹越轉身做一下走，徛bē住；因為怹抵著患難的日，受刑罰的時已經到啦。
JER|46|22||伊的聲親像蛇啲行。對敵欲歸陣來，怹欲抬斧頭來攻擊伊親像剉樹的人一樣。
JER|46|23||耶和華講：伊的樹林雖然真密，怹亦欲剉伊，因為怹比草蜢卡多，bē會算得。
JER|46|24||埃及的百姓欲見誚，欲交佇北方的百姓的手。
JER|46|25||萬軍的耶和華──以色列的上帝講：「看啊，我欲刑罰屬佇羅的亞捫及法老，及埃及及伊的神明，及伊的君王，亦欲刑罰法老以及倚靠伊的人。
JER|46|26||我欲將怹交佇數想怹的生命的人的手，及巴比倫王尼布甲尼撒的手及伊的人臣的手；以後埃及的確閣有人徛起，及早前一樣。這是耶和華講的。」
JER|46|27||我的奴僕雅各啊，你莫得驚！以色列啊，莫得驚惶！看啊，我欲對遠遠的所在拯救你，對受掠去的地拯救你的後裔。雅各欲倒來，得著安靜平安，無人互伊驚惶。
JER|46|28||我的奴僕雅各啊，莫得驚惶！因為我及你佇啲。亦欲將我所趕你到許個國一盡剿滅，總是無一盡剿滅你，欲照所合宜的責備你，斷斷bē會無刑罰你。這是耶和華講的。
JER|47|1||法老攻擊迦薩的代先，有耶和華論非利士人的話臨到先知耶利米。
JER|47|2||耶和華按呢講：看啊，有水對北方淐起來，成做漲滿的河，欲漲滿此個地及其中所有的，及城及其中所徛起的。人欲喉叫；境內徛起的百姓欲啼哭。
JER|47|3||為著對敵勇的馬，伊的蹄硞硞哮的聲也為著伊許個戰車緊緊走，伊的車輪呼呼哮，就諸個做老父的手軟，無越頭看伊的子。
JER|47|4||因為時日到了，欲毀滅一切的非利士人，欲對推羅、西頓剪除所剩幫助怹者。因為耶和華欲毀滅非利士人，迦斐託海嶼所剩的百姓。
JER|47|5||迦薩已經無半支頭毛；亞實基倫歸佇無，山谷所剩者，你家己割肉，欲到偌久啊？
JER|47|6||耶和華的刀劍啊，你欲到底時才息？著勼入你的刀鞘，安靜無振動。
JER|47|7||耶和華已經命令你攻擊亞實基倫攻擊海邊的地，伊已經派你定著，你豈可會停止啊？
JER|48|1||論摩押。萬軍的耶和華──以色列的上帝按呢講：尼波有災禍啊！因為受毀壞。基列亭抵著見誚受取；米斯迦抵著見誚受敗壞；
JER|48|2||摩押無閣受謳咾。有人佇希實本設計謀欲害伊，講：來啦！咱給伊剪除，互伊無閣成做國。瑪得緬啊，你亦著靜靜無做聲；刀劍欲追趕你。
JER|48|3||對何羅念有喉叫的聲有搶劫及大的毀滅：
JER|48|4||摩押抵著毀滅！伊的囝仔哮的聲，互人聽見。
JER|48|5||因為人絔上魯希的山坪愈行愈哭，落何羅念的山坪聽見毀滅哀哭的聲。
JER|48|6||恁著逃走，家己救生命，親像曠野的杜松。
JER|48|7||你因為倚靠家己的所做及家己的財寶亦欲受掠。基抹及屬伊的祭司貴族，亦欲做一下受遷移。
JER|48|8||行毀滅者欲到逐個城，無一個城會免得。山谷欲致到敗落，平洋欲受毀壞；照耶和華所講的。
JER|48|9||著用翅互摩押，互伊飛走。伊諸個城欲致到拋荒，無人徛起。（
JER|48|10||凊凊彩彩做耶和華的工者，著受咒詛；禁止伊的刀染著血者，著受咒詛。）
JER|48|11||摩押對少年以來常常享受平安，親像坐清的酒，無對此個器具傾佇別個器具，亦未曾受掠。因為按呢，伊的原味猶佇啲，氣味未變。
JER|48|12||耶和華講：「看啊，日子欲到，我欲差傾酒者去伊遐，給伊傾出來，傾空伊的器具，拍破伊的酒甕。
JER|48|13||摩押欲為著基抹來見誚，親像以色列家為著怹所倚靠的伯特利來見誚一樣。
JER|48|14||你怎樣講：阮是勇士，是有力通交戰的人？
JER|48|15||摩押變做拋荒，對敵上去，入伊許個城。所揀選的少年人落去抵著刣死；這是君王──名做萬軍的耶和華講的。
JER|48|16||摩押的災禍近啦；伊的患難緊緊到。
JER|48|17||見若佇伊的周圍識伊的名者，恁攏著為伊悲傷，講：彼個勇的槌，媠的枴仔，豈會折到按呢？
JER|48|18||住佇底本的百姓啊，著對你榮光的位落來，坐佇乾燥的地；因為毀滅摩押者上來攻擊你，毀壞你許個衛所。
JER|48|19||住佇亞羅珥的啊，著徛佇路邊觀看，問逃走的查甫人，及脫離的婦仁人講：是甚麼代誌啊？
JER|48|20||摩押因為毀壞來見誚；恁著啼哭喉叫，著佇亞嫩報告講：摩押變做拋荒！
JER|48|21||「刑罰已經到佇平洋的地佇何倫、佇雅雜、佇米法押、
JER|48|22||佇底本、佇尼波、佇伯低比拉太音、
JER|48|23||佇基列亭、佇伯迦末、佇伯米恩、
JER|48|24||佇加略、佇波斯拉，及摩押地遠近所有的城。
JER|48|25||摩押的角剉斷啦，伊的手骨遏折啦。這是耶和華講的。」
JER|48|26||「恁著互摩押酒醉，因為伊自高悖逆耶和華。伊欲佇伊所吐的中間翱來翱去，閣欲互人恥笑。
JER|48|27||以色列豈呣曾互你恥笑嗎？伊豈是佇賊的中間互人查出嗎？因為你逐擺講起伊的時，就搖頭拂耳。
JER|48|28||徛起佇摩押的啊，恁著離開諸個城，徛起佇石磐，親像鳩鵻作巢佇孔口的邊。
JER|48|29||阮有聽見摩押的驕傲，伊的驕傲到極；伊的自高，伊的驕傲，伊的侮慢，存心家己掠做大。
JER|48|30||耶和華講：我知伊的受氣，及伊空空的誇口，所行是空空。
JER|48|31||因為按呢，我欲為著摩押啼哭，我欲為著摩押全地喉叫；怹欲為著吉珥哈列設的人吐氣。
JER|48|32||西比瑪的葡萄樹啊，我為著你啼哭，比雅謝人的啼哭卡傷重。你的枝湠過海，直直伸到雅謝的海。彼個行毀滅者已經臨到你欲收成的果子，及你的葡萄。
JER|48|33||肥的田及摩押地，伊的歡喜快樂攏無去；我互酒窟的酒無去，無人踏酒出歡喜的聲；彼個聲呣是歡喜的聲。
JER|48|34||「因為希實本哀傷的聲𥦁到以利亞利，直直到雅雜；閣對瑣珥到何羅念，直到伊基拉．施利施亞，因為寧林的水的確枯焦。」
JER|48|35||耶和華講：「我欲佇摩押地互彼個獻祭佇山頭壇者，及彼個燒香佇伊許個神明者攏息。
JER|48|36||因為按呢，我的心為著摩押親像品簫(phín-siau)啲鳴，我的心為著吉珥哈列設人親像品簫(phín-siau)啲鳴，因為怹所聚集的財物攏無去。
JER|48|37||「頭殼逐個光裸裸，嘴鬚逐個剪短短，手骨逐個割傷，腰縖麻布。
JER|48|38||佇摩押逐間的厝頂及伊許個街市逐所在有啼哭；因為我攻破摩押，親像摃破呣中意的器具。這是耶和華講的。
JER|48|39||伊毀壞到按呢！怹啼哭到按呢！摩押見誚越倒轉到按呢！親像按呢摩押欲互四圍的人恥笑卬愕。」
JER|48|40||因為耶和華按呢講：看啊，伊欲親像鷹鳥飛來，展開伊的翅佇摩押。
JER|48|41||迦略互人取去，許個衛所互人佔去。到彼日，摩押諸個勇士的心親像欲生子的婦仁人的心。
JER|48|42||摩押欲抵著毀滅，無閣成做國，因為怹自高悖逆耶和華。
JER|48|43||耶和華講：摩押徛起的百姓啊，驚惶、陷坑、活罩攏到佇你。
JER|48|44||走避驚惶的欲跋落陷坑；對陷坑絔起來的欲互活罩罩著，因為我欲互刑罰的年臨到摩押。這是耶和華講的。
JER|48|45||許個逃走者氣力盡，徛佇希實本蔭影下；總是火對希實本出，火焰對西宏發，一盡燒摩押的邊界，及作亂的人頭殼的頂面。
JER|48|46||摩押啊，你有災禍！基抹的百姓滅無啦！你的眾子互人掠去，你的眾查某子做受掠者。
JER|48|47||耶和華講：總是到日後，我欲互摩押受掠的人倒轉。論摩押受審判的話到遮為止。
JER|49|1||論亞捫。耶和華按呢講：以色列無子嗎？無後嗣嗎？瑪勒堪怎樣得著迦得的地做業？伊的百姓怎樣徛起伊中間許個城？
JER|49|2||耶和華講，看啊，日子欲到，我欲互交戰的聲，聽佇亞捫族的拉巴，欲成做拋荒的土堆；伊諸個城欲互火燒，前佔以色列者，今欲互以色列佔倒轉。這是耶和華講的。
JER|49|3||希實本啊，你著哀哭，因為崕(Gāi)的城變做拋荒。拉巴的百姓啊，著喉叫，用麻布縖腰；著啼哭，行來行去佇籬笆中；因為瑪勒堪及伊的祭司、貴族欲做一下互人掠去。
JER|49|4||悖逆的百姓啊，恁啥事因為許個山谷，就是水潤澤的山谷來誇口啊！你倚靠財寶講：是誰會來到阮遮。
JER|49|5||主──萬軍的耶和華按呢講：看啊，我欲互驚惶對四圍臨到恁，恁欲受趕出，逐人直直去，走無路的無人通聚集。
JER|49|6||總是後來我欲互亞捫族受掠的人倒轉。這是耶和華講的。
JER|49|7||論以東。萬軍的耶和華按呢講：佇提幔無閣有智慧嗎？聰明的人無閣有計劃嗎？怹的智慧無去嗎？
JER|49|8||底但的百姓啊，退去啊，逃走啊，匿去密啊；因為我刑罰以掃的時，欲互伊的災禍到佇伊。
JER|49|9||挽葡萄者若到你遐挽，豈無猶留幾粒仔嗎？賊若暝時來，豈呣是損斷到滿意若定？
JER|49|10||總是我互以掃光溜溜，露現伊囥密的所在，致到無地通匿。伊的後裔，伊的兄弟，伊的厝邊攏失敗；伊亦歸佇無。
JER|49|11||著將你無父的子放下啲，我欲保全怹活；你諸個寡婦，亦著倚靠我。
JER|49|12||因為耶和華按呢講：「看啊，本呣應該飲彼個杯者，的確欲飲伊。莫卻你，你豈會一盡免刑罰嗎？你的確bē免得刑罰，你的確著飲伊！」
JER|49|13||耶和華講：「我指家己來咒誓，波斯拉欲成做通卬愕、通凌辱、通咒詛、閣荒廢。伊攏總的城欲永遠變做拋荒。」
JER|49|14||我對耶和華遐聽見消息，亦有使者奉差去列國，講：恁著聚集來攻擊伊，著起來交戰。
JER|49|15||因為我互你佇列國中做微細，互人看輕。
JER|49|16||徛起石洞內把守山頂者啊，你的威風你心內的驕傲家己騙；你雖然親像鷹鳥作你的巢佇高的所在，我欲對遐給你取落來。這是耶和華講的。
JER|49|17||「以東欲成做通卬愕的；見若對遐過者的確欲奇怪，因為伊所抵著一切的災禍來恥笑伊。
JER|49|18||耶和華講：的確無人徛起佇遐，亦無人寄腳佇遐，是欲親像所多瑪、蛾摩拉，及附近的城倒壞一樣。
JER|49|19||看啊，伊欲親像獅對約但河邊的樹林起來，攻擊堅固徛起的所在。目nih久，我欲互怹逃走，離開此個所在。是誰受揀選，我就派伊治理此個地。是誰會比得我？是誰會給我定一個期啊？有甚麼牧者會徛佇我的面前啊？
JER|49|20||所以恁著聽耶和華所計劃攻擊以東的計策以及伊所註定攻擊提幔徛起的百姓的旨意。怹定著欲將許個羊群的細者拖去，伊亦欲互怹徛起的所在荒廢。
JER|49|21||因為怹倒壞的聲，地就振動。怹喉叫的聲聽到紅海。
JER|49|22||看啊，伊欲起來，親像鷹鳥飛來，展開伊的翅佇波斯拉。到彼日，以東諸個勇士的心，親像欲生子的婦仁人的心。」
JER|49|23||論大馬色。哈馬及亞珥拔見誚，因為怹聽見歹消息就失膽。海面有憂愁，bē平靜。
JER|49|24||大馬色衰弱，越轉身欲逃走。愕愕惙將伊掠住住；痛苦憂愁將伊搝住住，親像欲生子的婦仁人一樣。
JER|49|25||通謳咾的城就是我所歡喜的城，怎樣受放拺到按呢？
JER|49|26||伊的少年人欲佇伊的街市倒落去；當彼日，伊一切的兵丁欲滅無。這是萬軍的耶和華講的。
JER|49|27||我亦欲互火𤏸佇大馬色的城牆，燒滅便哈達的宮殿。
JER|49|28||論基達及夏瑣諸個國就是巴比倫王尼布甲尼撒所拍的。耶和華按呢講：你起來，上去基達，剿滅東方的人。
JER|49|29||怹的布棚及羊群人欲搶去，將帳幅及一切的器具，及駱駝搶做家己的。人對怹喝講：四圍攏有驚惶。
JER|49|30||耶和華講：夏瑣徛起的百姓啊，著逃走，走去遠，匿去密；因為巴比倫王尼布甲尼撒設計欲害恁，定著意思欲攻擊恁。
JER|49|31||耶和華講：起來！上去攻擊安然徛起無掛慮的族；怹無門戶無門閂、是家己徛起者。
JER|49|32||怹的駱駝欲互人搶去；怹多多精牲欲互人劫去。見若剃鬢邊者欲趕散怹佇四方，互災禍對四圍到佇怹。這是耶和華講的。
JER|49|33||夏瑣欲成做野狗踮的所在，永遠凄凊，無人佇遐徛起，亦無人佇遐寄腳。
JER|49|34||猶大王西底家起頭坐位的時，耶和華論以攔的話臨到先知耶利米講：
JER|49|35||「萬軍的耶和華按呢講：看啊，我欲遏折以攔人的弓，就是怹上等的氣力。
JER|49|36||我欲互四面的風對天的四面吹來，臨到以攔人，將怹趕散佇四方。以攔受趕散的人無一國無到。」
JER|49|37||耶和華講：「我欲互以攔人佇對敵的面前及數想怹的生命的人的面前來驚惶；我也欲互災禍，就是我的大受氣臨到怹，閣欲互刀劍追趇怹，到一盡滅怹。
JER|49|38||我欲設立我的寶座佇以攔，對遐除去君王及貴族。這是耶和華講的。
JER|49|39||「總是到日後，我欲互以攔受掠的人倒來。這是耶和華講的。」
JER|50|1||耶和華託先知耶利米論巴比倫，論迦勒底人的地所講的話。
JER|50|2||恁著傳報佇列邦中互怹聽見，著徛大旗；著互怹聽見，呣通隱瞞，講：巴比倫受攻破，彼勒見誚，米羅達拍歹。伊的佛攏見誚；伊的偶像攏拍歹。
JER|50|3||「因為有一國對北方起來攻擊伊，欲互伊的地拋荒，無人徛起，人及精牲攏走去。」
JER|50|4||耶和華講：「彼日、彼時，以色列人欲來，怹欲及猶大人相及來，怹欲行路，愈行愈哮，來尋怹的上帝──耶和華。
JER|50|5||怹問錫安的事，面向遐，講：『來啦，恁著結永遠無bē記得的約來及耶和華聯合。』
JER|50|6||「我的百姓做迷路的羊，怹的牧者互怹行差路，互怹越去山裡。怹對大山行到小山，bē記得怹安息的所在。
JER|50|7||見若抵著怹的，欲吞食怹。怹諸個對敵講：『阮無罪；因為怹得罪耶和華，就是公義徛起的所在，也是怹的列祖所向望的耶和華。』
JER|50|8||「恁著對巴比倫中逃走，對迦勒底人的地出去，著親像公的山羊佇羊群的頭前。
JER|50|9||我欲激動多多大國對北方相及來攻擊巴比倫，怹欲排陣攻擊伊；伊欲對遐受攻破。怹的箭欲親像gâu射的勇士的箭，攏無空空倒轉來。
JER|50|10||迦勒底欲互人搶去；見若搶伊的攏欲滿意。這是耶和華講的。」
JER|50|11||搶我的業者啊，因為恁歡喜快樂，因為恁跳來跳去親像踏五穀的牛母，也啲哮親像勇的馬。
JER|50|12||恁的老母欲見誚到極，生你的的確漏氣。看啊，伊欲列佇諸個國的路尾，成做曠野、做乾燥的地、做沙漠。
JER|50|13||因為耶和華的大受氣，的確無人徛起，欲全然拋荒。見若經過巴比倫的欲卬愕，也因為伊所抵著諸個災禍來恥笑伊。
JER|50|14||開弓的人啊，恁著佇巴比倫四圍排陣，著射箭攻擊伊。莫得保惜恁的箭，因為伊有得罪耶和華。
JER|50|15||恁著佇伊的四圍喝喊；伊已經投降。伊的營寨倒壞啦，城牆拆毀啦，因為這是耶和華報讎的事。恁著向伊報讎；伊怎樣款待人，也著按呢款待伊。
JER|50|16||恁著對巴比倫剪除撒種的及收割的時抬鐮仔的。因為驚壓制的刀劍逐人欲倒去本族，逐人欲走到本所在。
JER|50|17||「以色列是四散的羊，是互獅趕走的。代先是亞述王吞伊，路尾此個巴比倫王尼布甲尼撒，遏折伊的骨頭。」
JER|50|18||所以萬軍的耶和華──以色列的上帝按呢講：「看啊，我欲刑罰巴比倫王及伊的地，親像我曾刑罰亞述王一樣。
JER|50|19||我欲閣導以色列倒來伊的草場，伊欲佇迦密及巴珊食草，閣佇以法蓮山及基列地，伊的心得著飽足。」
JER|50|20||耶和華講：「彼日，彼時欲查以色列的罪過，也攏總無；欲尋猶大的罪惡，也尋無；因為我所留啲的百姓我欲赦免怹。」
JER|50|21||耶和華講：著上去攻擊米拉大翁的地，及比割徛起的百姓。著追趇一盡刣怹，照我一切所吩咐你的去行。
JER|50|22||境內有交戰的聲及大毀滅。
JER|50|23||拍全地的大支鎚怎樣拍折毀壞啊？巴比倫佇列國中怎樣拋荒啊？
JER|50|24||巴比倫啊，我為你設活罩，你互你罩著也呣知。你互人尋著，掠著；因為你及耶和華做對敵。
JER|50|25||耶和華已經開伊的軍藏局，抬出伊大受氣的器械；因為主──萬軍的耶和華有代誌佇迦勒底人的地。
JER|50|26||恁著對極遠的邊界來攻擊伊，開伊的粟倉，㧒伊成土堆，一盡滅伊，無留半項。
JER|50|27||著刣伊一切的牛牨，互怹落去受刣。怹有災禍啊！因為辦怹的日，彼個期已經到。
JER|50|28||（有對巴比倫地逃走出來者的聲，佇錫安報告耶和華──咱的上帝報讎，就是伊為著伊的殿來報讎。）
JER|50|29||「著招集射箭的兵就是一切開弓者來攻擊巴比倫。佇伊的四圍紮營來拍伊，呣通互伊走一個，照伊所做的報應伊；伊怎樣款待人，著照按呢款待伊，因為伊驕傲悖逆耶和華──以色列的聖者。
JER|50|30||因為按呢伊的少年人欲佇伊的街市倒落去。當彼日，一切的兵丁欲滅無。這是耶和華講的。」
JER|50|31||主──萬軍的耶和華講：看啊，驕傲者啊，我做你的對敵，因為我辦你的日彼個期已經到。
JER|50|32||驕傲者觸著跋倒，無人扶伊起來。我欲互火佇伊許個城𤏸起來，將伊四圍所有的一盡燒燎去。
JER|50|33||萬軍的耶和華按呢講：「以色列人及猶大人平平受壓制；凡若掠怹者攏給伊顧住住，呣肯放伊去。
JER|50|34||救贖怹者有大氣力，伊的名是萬軍的耶和華。伊欲伸怹的冤，互全地得著平安，亦互巴比倫徛起的百姓愕愕惙。」
JER|50|35||耶和華講：有刀劍臨到迦勒底人及巴比倫徛起的百姓，及怹的貴族及怹的博士。
JER|50|36||有刀劍臨到誇口的人，怹就成做戇；有刀劍臨到伊的勇士，怹就驚惶。
JER|50|37||有刀劍臨到伊的馬，伊的車，及其中的雜色人；怹欲親像婦仁人一樣。有刀劍臨到伊的寶物，就受搶奪。
JER|50|38||有亢旱臨到伊攏總的水，就欲焦啦去；因為這是雕刻偶像的地，人因為神佛來顛狂。
JER|50|39||所以曠野的走獸及豺狼欲踮佇遐，刀劍亦欲踮佇彼中間，永永無人煙，代代無人徛。」
JER|50|40||耶和華講：「的確無人徛起佇遐，亦無人寄腳佇怹中間，欲親像我──上帝捙倒所多瑪、蛾摩拉，及附近的城一樣。
JER|50|41||看啊，有百姓對北方來，亦有大國及多多君王受激動，對地極來。
JER|50|42||怹抬弓及槍，殘忍無憐憫；怹的聲親像海湧嘩嘩哮。怹騎馬排隊，親像上陣的人，巴比倫的城啊，怹欲攻擊你。
JER|50|43||巴比倫王聽見怹的風聲，手就軟落去，痛苦給伊擒住，痛疼親像欲生子的婦仁人。
JER|50|44||「看啊，伊欲親像獅對約但河邊的樹林起來，攻擊堅固徛起的所在。目nih久，我欲互怹逃走，離開此個所在。是誰受揀選，我就派伊治理此個地。是誰會比得我？是誰會給我定一個期啊？有甚麼牧者會徛佇我的面前啊？
JER|50|45||所以恁著聽耶和華所計劃攻擊巴比倫的計策，以及伊所註定攻擊迦勒底的旨意。怹定著欲將許個羊群的細者拖去，伊也欲互怹徛起的所在荒廢。
JER|50|46||因為巴比倫倒壞的聲，地就振動，怹喉叫的聲聽佇列邦中。」
JER|51|1||耶和華按呢講：看啊，我欲起毀滅的風，攻擊巴比倫及踮佇立加米的人。
JER|51|2||我欲差外邦人來到巴比倫，來簸怹，互怹的地空虛。佇伊抵著患難的日，怹欲周圍攻擊伊。
JER|51|3||開弓者，著向開弓者來開弓，向穿甲挺身者來開弓。莫得惜伊的少年人；著一盡滅伊的全軍。
JER|51|4||受刣者欲倒佇迦勒底人的地，受刺者欲倒佇伊的街路。
JER|51|5||雖莽以色列及猶大，怹的地方滿滿得罪以色列的聖者，猶久怹無互萬軍的耶和華──伊的上帝棄拺怹。
JER|51|6||恁著對巴比倫中走出，逐人救家己的生命！莫得佇怹的罪中來滅無；因為這是耶和華報讎的期，伊欲互怹抵著應該受的報應。
JER|51|7||巴比倫平素是耶和華手內的金杯，互全地的人醉；列邦曾飲伊的酒，所以列邦發狂。
JER|51|8||巴比倫忽然捙倒毀壞；著為伊啼哭；提乳香來止伊的痛疼，豈採猶會醫得。
JER|51|9||咱想欲醫治巴比倫，若是伊無得著。咱著離開伊！逐人倒來去本國；因為伊的罪案抵天，透到穹蒼。
JER|51|10||耶和華已經顯明咱的公義。來啊！咱通佇錫安報告咱的上帝──耶和華的所做。
JER|51|11||恁著磨光恁的箭，夯住恁的盾牌。耶和華定著意思攻擊巴比倫，來毀滅伊，所以激動瑪大君王的心；因為這是耶和華報讎，就是伊為著伊的殿來報讎。
JER|51|12||著竪(khiā)大旗，攻擊巴比倫的城牆；著堅固瞭望的台，派守望的設埋伏；因為耶和華所講論巴比倫徛起的百姓，伊有計劃伊，亦有成伊。
JER|51|13||徛起佇多多水的頂面大發財者啊，你的結局到啦！貪心的量滿啦！
JER|51|14||萬軍的耶和華指家己咒誓講：我欲互人充滿恁中間，親像草蜢一樣；怹欲喝喊攻擊你。
JER|51|15||耶和華用能力創造地，用智慧建立世界，用聰明展開諸個天。
JER|51|16||伊一下出聲，空中就有多多水激動；伊互雲霧對地極淐起來。伊為著雨，創造閃爁，伊互風對伊的府庫出來。
JER|51|17||逐人攏愚蠢無智識。逐個銀匠攏為著伊雕刻的偶像來見誚；因為伊所鑄的偶像是假的，也無活氣佇伊的內面，
JER|51|18||攏是空空的，是迷惑人的所做，到辦理怹的時，的確受除滅。
JER|51|19||雅各的份額無親像諸個，因為伊是創造萬物的主；以色列也是伊產業的支派。萬軍的耶和華是伊的名。
JER|51|20||你是我的斧頭，交戰的家私；我欲用你拍碎列邦，用你毀滅列國；
JER|51|21||用你拍碎馬及騎馬的；用你拍碎戰車及坐佇彼頂面者；
JER|51|22||用你拍碎查甫人及婦仁人；用你拍碎老人及囝仔；
JER|51|23||用你拍碎少年人及在室女；用你拍碎牧者及伊的羊群；用你拍碎作田人及伊的一對牛；用你拍碎總督及官員。
JER|51|24||耶和華講：「早巴比倫及迦勒底徛起的百姓佇錫安所行一切的歹，我欲報應怹，互恁親目看見。」
JER|51|25||耶和華講：你此個行毀滅的山啊，看啊，我對敵你，你毀滅全地。我欲伸我的手佇你的頂面，對山巖捙你落去；互你成做燒毀的山。
JER|51|26||人的確無對你遐取一塊石做厝角，亦無一塊石做地基；你欲永遠拋荒。這是耶和華講的。
JER|51|27||著佇境內竪(khiā)大旗，佇逐國中歕哨角，刁持備辦列國來攻擊伊，招集亞拉臘、米尼、亞實基拿諸個國來攻擊伊；閣派軍長來攻擊伊，互馬兵上來親像粗毛的草蜢，
JER|51|28||刁持備辦列國及瑪代的列王，伊的總督，伊的官員，及伊所管全地的人，來攻擊伊。
JER|51|29||地振動閣凄慘；因為耶和華攻擊巴比倫的旨意已經定著，欲互巴比倫的地拋荒，無人徛起。
JER|51|30||巴比倫的勇士呣愛交戰，住佇營盤內。伊的力已經無，成做親像婦仁人。怹的厝宅受燒，怹的門楗拍折。
JER|51|31||走文書者走去抵著走文書者，報消息者抵著報消息者，報告巴比倫王知：伊的城四面互人取去，
JER|51|32||路頭互人佔去，蘆竹受火燒，交戰的人亦驚惶。
JER|51|33||萬軍的耶和華──以色列的上帝按呢講：巴比倫親像粟埕，已經踏到平平，閣無偌久，收成的時就到。
JER|51|34||巴比倫王尼布甲尼撒吞食我，壓碎我，互我成做空的器具。伊親像大魚吞我，用我的寶物充滿伊的腹肚，閣將我吐出。
JER|51|35||錫安徛起的百姓欲講：巴比倫用暴虐款待我，及我的身體，願此個罪歸佇伊。耶路撒冷人欲講：願流阮的血的罪歸佇迦勒底徛起的百姓。
JER|51|36||所以，耶和華按呢講：看啊，我欲替你伸冤，亦欲替你報讎；我欲互伊的海乾去，互伊的水泉無水。
JER|51|37||巴比倫欲成做土堆，做野狗住的所在，做通卬愕、通恥笑者，亦無人徛起。
JER|51|38||怹欲親像勇的獅噤噤哮，親像細隻獅哮叫。
JER|51|39||當怹熱的時，我欲為怹辦酒桌，互伊酒醉，互伊快樂，長睏，永無精神。這是耶和華講的。
JER|51|40||我欲帶怹落去，親像羊仔、親像公的綿羊、公的山羊到受刣的地。
JER|51|41||示沙克怎樣受攻破？天下所謳咾者怎樣受霸佔？巴比倫佇列國中怎樣變做拋荒？
JER|51|42||海水漲起來，淹過巴比倫；伊互多多湧蓋密。
JER|51|43||伊的城變做拋荒、乾燥的地、沙漠，無人徛起，無人經過的所在。
JER|51|44||我欲刑罰彼勒佇巴比倫，我欲挖出伊的嘴所吞的。萬百姓無閣歸倚伊；巴比倫的城牆亦倒壞。
JER|51|45||我的百姓啊，恁著對伊的中間出去！逐人救家己，閃避耶和華的大受氣。
JER|51|46||恁的心呣通失膽，亦呣通因為境內所聽見的風聲來驚惶；因為今年有風聲傳來；暝時亦有風聲；境內有強暴的事，官長攻擊官長。
JER|51|47||看啊，日子欲到，我欲辦巴比倫雕刻的偶像。互怹全地見誚；伊許個受刣的人欲倒佇怹中間。
JER|51|48||彼時，天地及其中所有的，欲因為巴比倫失敗來歡喜，因為行毀滅者欲對北方來到伊遐。這是耶和華講的。
JER|51|49||巴比倫按怎樣互以色列受刣的人倒落去，親像按呢伊全地受刣的人亦欲佇巴比倫倒落去。
JER|51|50||閃避刀劍者著緊走，呣通徛啲！著佇遠遠的所在記念耶和華，心內追想耶路撒冷。
JER|51|51||阮因為聽詈罵漏氣，滿面見誚，因為異邦人入耶和華的厝許個聖的所在。
JER|51|52||所以耶和華講：看啊，日子欲到，我辦巴比倫雕刻的偶像，通國受傷的人欲譆譆孱。
JER|51|53||巴比倫雖然上到天，雖然互伊堅固高的所在閣卡堅固，猶久有行毀滅者欲對我遮到伊遐。這是耶和華講的。
JER|51|54||對巴比倫有哀哭的聲；對迦勒底人的地有大毀滅的聲。
JER|51|55||因為耶和華毀滅巴比倫，互怹中間的大聲息去。怹的湧嘩嘩哮，親像多多的水，伊響的聲亦發出。
JER|51|56||因為毀滅者來攻擊巴比倫。伊的勇士受掠，怹的弓抵著遏折；因為耶和華是行報應的上帝，伊決斷欲報讎。
JER|51|57||君王──名做萬軍的耶和華者，講：我欲互伊的貴族、博士、總督、官員，以及勇士攏酒醉，永永睏，無精神。
JER|51|58||萬軍的耶和華按呢講：巴比倫闊大的城牆欲一盡倒壞；伊高大的城門欲互火燒燎去。眾百姓所著磨的欲歸佇空空；列國所著磨的歸佇火，怹攏欲厭倦。
JER|51|59||猶大王西底家坐位的第四年，上去巴比倫的時，瑪西雅的孫、尼利亞的子西萊雅及王相及去、（西萊雅是王的內侍，）先知耶利米有話吩咐伊。
JER|51|60||耶利米將一切欲臨到巴比倫的災禍，就是論到巴比倫所寫一切的話，來記上冊。
JER|51|61||耶利米對西萊雅講：「你到巴比倫的時，要緊著讀此個冊裡的話：
JER|51|62||閣著講：『耶和華啊，你論到此所在曾講欲滅伊，甚至無人徛起連精牲亦無，的確永遠拋荒。』
JER|51|63||你此個冊讀了，就著縛佇一塊石頭，㧒落佇伯拉河中，
JER|51|64||講：『巴比倫為著耶和華所欲降互伊的災禍，的確親像按呢沈落去，bē閣起來，伊攏欲厭倦。』」耶利米的話，到遮為止。
JER|52|1||西底家坐位的時二十一歲，佇耶路撒冷做王十一年。伊的老母名哈慕他，是立拿人耶利米的查某子。
JER|52|2||伊行耶和華所看做歹的事，照約雅敬一切所行的。
JER|52|3||耶路撒冷及猶大抵著諸個事，是因為耶和華發出受氣欲對伊的面前趕出怹；彼時西底家背叛巴比倫王。
JER|52|4||當西底家坐位第九年十月初十，巴比倫王尼布甲尼撒導伊全軍來攻擊耶路撒冷，佇城的對面紮營，閣佇四圍作土堆攻擊城。
JER|52|5||對按呢城受圍困直到西底家十一年。
JER|52|6||四月初九日，城內飢荒真傷重，致到彼所在的百姓攏無糧。
JER|52|7||城受攻破，一切的兵丁透暝對倚近王的園，二個城牆中的門，彼條路走出城；迦勒底人抵抵佇四圍攻擊城。怹就對亞拉巴的路逃走。
JER|52|8||迦勒底的軍兵追趇王，佇耶利哥的平洋追著西底家。伊的全軍攏離開伊四散。
JER|52|9||怹掠著王，帶到哈馬地的利比拉，巴比倫王遐；巴比倫王就審判伊。
JER|52|10||巴比倫王佇西底家的目睭前刣死伊許個子，閣佇利比拉刣猶大一切的貴族，
JER|52|11||閣挖西底家二蕊目睭，巴比倫王用鐵鍊鍊伊，帶到巴比倫，關伊佇監裡，直到伊死的日。
JER|52|12||巴比倫王尼布甲尼撒王十九年五月初十日，跟隨巴比倫王的侍衛長尼布撒拉旦入耶路撒冷，
JER|52|13||用火燒耶和華的殿及王宮，閣用火燒耶路撒冷一切的厝，就是富貴家的厝。
JER|52|14||跟隨侍衛長迦勒底的全軍就拆毀耶路撒冷四圍的城牆。
JER|52|15||彼時侍衛長尼布撒拉旦將民間喪鄉者及留佇城內所剩的百姓，及許個投降巴比倫王者，以及眾人中所剩者，攏掠去。
JER|52|16||獨獨侍衛長尼布撒拉旦留彼個地方第一喪鄉者，互怹治理葡萄園，及種作。
JER|52|17||耶和華殿內的銅柱及耶和華殿內的盆座以及銅海，迦勒底人攏拍破，將許個銅運到巴比倫，
JER|52|18||閣帶去鼎、托仔、剪刀、盤、碗、及所用一切的銅器、
JER|52|19||杯、火爐、盤、鼎、燈台、碗、甌，一切金器的金，銀器的銀，侍衛長攏帶去。
JER|52|20||閣帶所羅門為耶和華的殿所創二支柱、一個銅海，及座下十二隻銅牛，諸個器具的銅bē會秤伊的輕重。
JER|52|21||一支柱高十八肘，圓環十一肘，厚四指，中央空殼。
JER|52|22||柱的頂面有銅的柱枓，高五肘；柱枓的周圍有網仔及石榴，攏是銅做的。第二支柱像一款，亦有石榴。
JER|52|23||四面有九十六粒的石榴，佇網仔的周圍，共有一百粒石榴。
JER|52|24||侍衛長掠祭司頭西萊雅，及第二級的祭司西番亞，及三個顧門者，
JER|52|25||閣對城內掠一個管兵的官，及佇城內所抵著常常見王的面者七人及軍長的書記點算百姓者，以及城中所抵著的國民六十人。
JER|52|26||侍衛長尼布撒拉旦將諸個人帶到利比拉，巴比倫王遐。
JER|52|27||巴比倫王拍怹佇哈馬地的利比拉刣死怹。按呢，猶大百姓受掠離開本地。
JER|52|28||尼布甲尼撒所掠的人數記佇下底；佇第七年掠猶大人三千連二十三人；
JER|52|29||尼布甲尼撒十八年對耶路撒冷掠去八百三十二人；
JER|52|30||尼布甲尼撒二十三年，侍衛長尼布撒拉旦掠去猶大人七百四十五名；共有四千六百人。
JER|52|31||猶大王約雅斤受掠了後第三十七年，巴比倫王以未米羅達元年十二月二五日，舉起猶大王約雅斤，放伊出監，
JER|52|32||亦用好話安慰伊，互伊的位卡高其餘諸個王的位，就是及伊同佇巴比倫者，
JER|52|33||褪去伊監內所穿的衫。一世人及巴比倫王相及食。
JER|52|34||巴比倫王賞賜伊所欠用的食物，日日互伊一份，歸世人是按呢，直到伊死的日。
LAM|1|1||唉啊！此個城從前百姓滿滿，今怎樣孤單啲坐！從前佇列國中做大的，今竟然親像寡婦；從前佇諸個省中尊伊做王后者，今成做進貢者。
LAM|1|2||伊暝間大啼哭，目屎流到滿面；佇一切親愛的人的中間無一個安慰伊。伊的朋友攏用詭詐款待伊，怹成做伊的對敵。
LAM|1|3||猶大因為抵著苦難，閣因為受著多多勞苦就遷徙到外邦。伊踮佇異邦中，無通尋著安息；追趇伊者佇狹狹的所在攏趇著伊。
LAM|1|4||錫安的路徑悲傷，因為無人赴伊的節期；伊的城門攏冷靜；伊的祭司吐氣；伊的在室女艱難，伊本身也憂苦。
LAM|1|5||伊的對敵做頭；伊的仇讎亨通；因為耶和華為著伊多多悖逆，互伊受苦；伊的囝仔互對敵掠去。
LAM|1|6||錫安的查某子，伊的媠一盡無去。伊的貴族親像尋無草場的鹿；怹無氣力，受趕佇追趇的人的面前。
LAM|1|7||耶路撒冷佇患難窘逐的時，就追想早時一切歡喜的事。伊的百姓陷落佇對敵的手，無人救護伊的時；對敵看見，就恥笑伊的冷靜。
LAM|1|8||耶路撒冷大大犯罪，所以成做無清氣的物；平素尊敬伊的，今看見伊赤身露體就攏看輕伊；伊家己也吐氣倒退。
LAM|1|9||伊的污穢佇伊的衫仔裾；伊無想著伊的結局，所以抵著非常的狼狽，無人安慰伊。耶和華啊，求你看我的苦難，因為對敵家己誇大。
LAM|1|10||對敵伸手，搶伊一切的寶物；伊看見外邦人入伊的聖所──就是你曾吩咐呣通入你的會中的。
LAM|1|11||伊的百姓攏吐氣，四界尋食物；怹用好物換米糧，愛救生命。耶和華啊，求你看顧，因為我是真卑賤。
LAM|1|12||凡若對遮過的人啊，此個事豈及你無干涉嗎？請看：我所抵著的憂悶有甚麼憂悶通比並──，就是耶和華佇伊大受氣的日所行佇我的。
LAM|1|13||伊對頂面降落火入我的骨，來卡贏伊；伊張羅網，纏絆我的腳，互我越倒轉；伊互我通日冷靜暈去。
LAM|1|14||我罪過的軛是伊的手所縛的；絞歸條下佇我的頷頸；互我的氣力無去。主交我佇對敵的手我所抵當bē住者。
LAM|1|15||我城中的勇士主呣揲伊，主招集大的會來攻擊我，制壓我的少年人。主踏猶大的在室女，親像佇酒窟中。
LAM|1|16||我因為諸個代誌啼哭；我的目睭目屎泚泚倒；因為扶持我的生命來安慰我者，離開我真遠。我的子兒無依倚，因為對敵卡贏。
LAM|1|17||錫安伸手，無人安慰伊。論到雅各耶和華已經出命令，互四圍的人做伊的對敵；耶路撒冷佇怹中間親像無清氣的物。
LAM|1|18||耶和華是公義！因為我有悖逆伊的命令。眾百姓啊！請聽，看我的痛苦；我諸個在室女及少年人攏互人掠去。
LAM|1|19||我叫親愛的人，總是怹欺騙我。我的祭司，我的長老啲尋救命的米糧，彼時就斷氣佇城內。
LAM|1|20||耶和華啊，我佇患難中請你來鑑察。我的心腸攪絞；我的心佇我的內面亂糟糟，因為我大大悖逆。佇外面，刀劍互人死子；佇厝內，親像有死失。
LAM|1|21||怹聽見我吐氣；亦無人安慰我！我的對敵攏聽見我所抵著的患難；因為你做此個事，怹攏歡喜。你欲互報告的日到，怹就親像我。
LAM|1|22||願怹歹的所行攏排佇你的面前；你為著我一切的罪過，怎樣款待我，求你照按呢款待怹；因為我的吐氣真多，我的心也暈去。
LAM|2|1||唉啊！主受氣，互黑雲遮蓋錫安的查某子！伊將以色列的媠對天㧒落地；佇伊受氣的日亦無念著伊的腳踏椅。
LAM|2|2||主睭踏雅各一切徛起的所在，亦無憐憫。伊受氣捙倒猶大查某子的衛所，互伊倒到平地；伊凌辱此國及伊的貴族。
LAM|2|3||伊的受氣真烈，一盡斬斷以色列的角，佇對敵的面前勼伊的正手。伊親像四圍吞滅的火焰，將雅各燒燎去。
LAM|2|4||伊開弓親像對敵；伊徛啲抬起正手，親像仇讎，亦一盡剿滅目睭所歡喜者。佇錫安查某子的布棚傾出伊的大受氣，親像火一樣。
LAM|2|5||主變做親像對敵吞滅以色列，伊吞滅一切伊的宮殿，伊毀壞伊許個衛所；佇猶大查某子的中間加添多多悲傷及悲哀。
LAM|2|6||伊出力拆毀伊的籬笆，親像花園，伊毀壞伊聚會的所在。所定著的節期及安息日佇錫安攏bē記得，耶和華互伊按呢，閣佇伊的受氣痛恨中看輕君王及祭司。
LAM|2|7||主棄拺伊的祭壇，厭惡伊的聖所，將伊的宮殿的牆交佇對敵的手。怹佇耶和華的厝嘩嘩哮，親像佇節期的日一樣。
LAM|2|8||錫安查某子的城牆耶和華決意欲拆毀；伊牽繩線，直直毀滅，手無勼倒轉。伊互外牆及城牆攏悲哀，做一下衰敗。
LAM|2|9||伊的門沈落地；主毀壞、遏折伊的門楗。伊的君王及貴族住佇無法律的列國中；伊的先知無得著耶和華的啟示。
LAM|2|10||錫安查某子的長老坐佇土腳靜靜無聲；用土粉摻頭殼，用麻布縖腰；耶路撒冷的在室女頭殼曲(chhih)落地。
LAM|2|11||我的目睭流目屎，致到煙暈；我的心腸攪絞，我的肝膽墜落地，因為我的百姓的查某子抵著毀滅，閣因為囝仔及食奶的佇城內的街路暈去。
LAM|2|12||怹佇城內街路暈去，親像受傷者，佇老母的心懷，氣欲斷；彼時對老母講：五榖及酒佇叨落？
LAM|2|13||耶路撒冷的查某子啊，我欲怎樣為你做干證？我欲用甚麼譬喻你啊？錫安的在室女啊，我欲用甚麼比並你，互你得著安慰啊？因為你的傷嘴大親像海，是誰會醫好你啊？
LAM|2|14||你的先知替你看虛假及愚戇的異象，無顯出你的罪過，通互你受掠者倒轉來；獨獨替你看虛假的啟示及受遷徙的因端若定。
LAM|2|15||見若過路人攏給你拍噗仔。怹向耶路撒冷的查某子恥笑，搖頭，講：此個城豈是人所稱十足媠，做全地所歡喜的嗎？
LAM|2|16||你的對敵攏向你大大開伊的嘴；怹恥笑，閣咬齒講：阮有吞滅伊。這真正是阮所向望的日，今阮有抵著，阮有看見！
LAM|2|17||耶和華有成伊所定著，應驗伊早時所命令的話。伊捙倒，亦無保惜，互對敵對你大悅；互你的對敵的角抬高。
LAM|2|18||怹的心求叫主。錫安查某子的牆啊，你著暝日流目屎親像溪，你呣通歇睏；你的目睭仁著流目屎無息。
LAM|2|19||暝間，換更的時著起來求叫，佇主的面前傾出你的心親像水。你的囝仔佇街市口因為枵暈去；你著為著怹的生命向主抬手來祈禱。
LAM|2|20||耶和華啊，求你鑑察！看你向是誰按呢行？婦仁人豈通食怹所生的、手所抱的嬰仔嗎？祭司及先知豈通佇主的聖所受刣嗎？
LAM|2|21||囝仔及老人倒佇街路的土腳；我諸個在室女及壯丁倒佇刀下；你受氣的日刣死怹。你刣死怹，亦無憐憫。
LAM|2|22||你叫四圍通驚惶者到佇我，親像佇節期的日。佇耶和華受氣的日，無人有脫離，亦無人留啲。我所抱所育者，對敵給伊刣死了了。
LAM|3|1||因為主受氣的柺仔，來抵著艱苦者，我就是彼個人。
LAM|3|2||伊導我，互我行佇黑暗，無佇光明。
LAM|3|3||伊真正通日沓沓出手攻擊我。
LAM|3|4||伊互我的肉及皮焦啦去；伊遏折我的骨頭。
LAM|3|5||伊起土堆攻擊我，用苦毒的物及艱難圍困我。
LAM|3|6||伊互我住佇黑暗的所在，親像死久久的人一樣。
LAM|3|7||伊用籬笆圍我，互我走bē出；伊互我的鐵鍊愈重。
LAM|3|8||我哀叫求幫助的時；伊互我的祈禱bē得著聽見。
LAM|3|9||伊用過拍的石頭塞密我的路；伊互我的路彎曲。
LAM|3|10||伊對敵我親像熊埋伏啲，親像獅踮暗密的所在。
LAM|3|11||伊互我迷路，給我拆碎，互我冷靜。
LAM|3|12||伊開弓用我做箭靶。
LAM|3|13||伊用箭袋的箭射入我的臟腑。
LAM|3|14||我成做我的百姓的笑柄；怹通日用我做歌曲。
LAM|3|15||伊用苦毒的物充滿我，用茵蔯給我灌到驚。
LAM|3|16||伊用沙拇粒拍折我的嘴齒，用火灰摻我的身軀。
LAM|3|17||你互我的心離開平安遠遠，我bē記得福氣。
LAM|3|18||我就講：我的氣力衰敗；閣我佇耶和華遐攏無向望！
LAM|3|19||求你記得我的困苦，我的艱難親像茵蔯苦膽。
LAM|3|20||我的心追想諸個，就佇我的腹內鬱悶。
LAM|3|21||我的心倒轉想此個事，所以我有向望，
LAM|3|22||阮無致到滅無，是對耶和華諸個慈愛；因為伊的憐憫無窮盡。
LAM|3|23||主的仁慈逐早起換新；你的誠實極其闊大！
LAM|3|24||我的心講：耶和華是我的基業，因為按呢我欲向望伊。
LAM|3|25||見若聽候耶和華，尋求伊者，伊欲施恩互伊。
LAM|3|26||向望耶和華的拯救，靜靜聽候，這是好。
LAM|3|27||人少年的時背伊的軛，這是好。
LAM|3|28||伊著家己坐，無做聲，因為此個軛是耶和華下佇伊的身上。
LAM|3|29||伊的嘴著俯佇塵埃，豈採有向望。
LAM|3|30||伊著據在人拍嘴䩃，滿滿受凌辱。
LAM|3|31||因為主的確無永遠棄拺人。
LAM|3|32||主雖然互人憂悶，猶久欲照伊百般的慈愛發出憐憫。
LAM|3|33||伊互人受苦憂悶，呣是伊所甘心。
LAM|3|34||人將世上受關監者踏佇腳下，
LAM|3|35||抑是佇至高者的面前冤屈人，
LAM|3|36||抑是冤枉人的案件，這是主所無歡喜。
LAM|3|37||若呣是主所命令，是誰會講伊就成？
LAM|3|38||好歹代豈呣是出佇至高者的嘴嗎？
LAM|3|39||人活佇世間，因為家己的罪過受刑罰，啥事哀怨？
LAM|3|40||咱著省察查考咱的路，閣越轉來歸耶和華。
LAM|3|41||咱著獻心抬手，向天頂的上帝。
LAM|3|42||阮犯罪悖逆，你無赦免。
LAM|3|43||你用受氣罩阮，追趇阮；你行剿滅，亦無憐憫。
LAM|3|44||你用密雲遮蓋家己，致到祈禱bē會透過。
LAM|3|45||你互阮佇萬百姓的中間成做污穢受棄拺的物。
LAM|3|46||阮的對敵攏向阮大大開嘴。
LAM|3|47||驚惶及陷坑，殘害及毀滅，攏到佇阮。
LAM|3|48||我的百姓的查某子抵著毀滅，因為按呢我流目屎親像溪。
LAM|3|49||我的目睭流目屎，無停無息，
LAM|3|50||直直聽候耶和華俯落看，對天鑑察。
LAM|3|51||因為我的城諸個查某子，互我觸目傷心。
LAM|3|52||無因端及我做仇讎者的追趇我，親像趇鳥仔一樣。
LAM|3|53||怹互我的生命死佇陷坑，用一塊石頭填佇我的頂面。
LAM|3|54||多多水淹過我的頭殼，我講：我無命啦！
LAM|3|55||耶和華啊，我對深的陷坑求叫你的名。
LAM|3|56||你曾聽我的聲；我的替氣求叫，你莫得掩耳孔呣聽。
LAM|3|57||我求叫你的日，你近倚我，講：呣免驚！
LAM|3|58||主啊，你伸我的冤枉；你救贖我的生命。
LAM|3|59||耶和華啊，你看見我所受的冤屈，求你給我判斷。
LAM|3|60||怹怨恨我，謀害我，你攏有看見。
LAM|3|61||耶和華啊，怹詈罵我，謀害我，你攏有聽見。
LAM|3|62||亦聽見許個起來攻擊我的人所講的，以及通日所設欲害我的計謀。
LAM|3|63||求你觀看，怹坐啲，抑是起來，攏用我做怹的歌曲。
LAM|3|64||耶和華啊，你著照怹的手所做的，來報應怹。
LAM|3|65||你著互怹的心剛硬，互你的咒詛到佇怹。
LAM|3|66||你著發出受氣追趕怹，對耶和華的天下剿滅怹。
LAM|4|1||唉啊，黃金退光！好金變色！聖所的石㧒佇逐條街市口。
LAM|4|2||錫安寶貴的眾子通比並好金，現在怎樣看做燒磁人所做的磁器？
LAM|4|3||野狗尚且用奶頭互伊的子吸，我的百姓的婦仁人反轉變做殘忍，親像曠野的駝鳥。肌
LAM|4|4||食奶的嬰仔，伊的舌乾燥(ta-sò)吸佇上腭(chiūⁿ-kiuⁿ)；囝仔討餅，無人擘互伊。
LAM|4|5||平素食好物者，今佇街路無依倚；平素睏佇朱紅褥仔，今倒佇糞埽堆。
LAM|4|6||我的百姓的查某子的罪過比所多瑪的罪惡卡重；伊目nih久倒壞，呣是人的手互伊按呢。
LAM|4|7||錫安的世家平素比雪卡清氣，比奶卡白；怹的身體比紅寶玉卡紅，親像藍寶石的光滑。
LAM|4|8||今怹的面比火炭卡黑，佇街路裡無人會認得；怹一重皮綳(piⁿ)一重骨，枯焦親像一支乾柴。
LAM|4|9||互刀刣死者比餓死者猶卡值，因為是欠缺田園的土產，漸漸消無，親像莿，鑿透過。
LAM|4|10||慈心的婦仁人，親手煮伊的子，我的百姓的查某子抵著毀滅的時，用此個做米糧。
LAM|4|11||耶和華一盡發出伊的受氣，傾出伊的大受氣；起火佇錫安，燒伊許個地基。
LAM|4|12||地上的君王及世間徛起的百姓攏呣信對敵及仇讎會入耶路撒冷的城門。
LAM|4|13||這是因為伊的先知的罪惡，伊的祭司的過失；怹佇城內流人的血。
LAM|4|14||怹佇街路親像睛暝者亂亂行，閣互血染垃墋，致到人呣敢摸怹的衫。
LAM|4|15||人喝怹講：閃開，無清氣者，閃開，閃開！呣通摸！怹逃走四界流的時，列邦中的人講：呣通互伊猶寄腳佇遮。
LAM|4|16||耶和華受氣，趕怹，無閣眷顧怹；人無尊重祭司，亦無敬長老。
LAM|4|17||阮猶啲向望幫助，致到目睭煙暈，猶原是空空；阮佇瞭望的所在，瞭望一個bē會救人的國！
LAM|4|18||怹親像拍獵者追趇阮的腳步，致到阮呣敢行佇阮的街路。阮的結局近啦；阮的日子滿啦；因為阮的結局到啦！
LAM|4|19||追趇阮者比空中的鷹鳥卡緊；怹佇山裡追趇阮，佇曠野埋伏，當等阮。
LAM|4|20||耶和華所抹油者通比並阮鼻孔內的氣，佇怹的陷坑內互人掠著；論到伊，阮曾講：阮欲佇伊的致蔭下，活佇列國中。
LAM|4|21||徛起烏斯地以東的查某子啊，做你歡喜快樂；總是苦杯亦欲捧到你遐；你欲飲到醉，家己褪裼裼。
LAM|4|22||錫安的查某子啊，你的罪過的刑罰已經盡啦！耶和華的確無互你閣受掠。以東的查某子啊，伊欲辦你的罪過，伊欲顯明你的罪惡。
LAM|5|1||耶和華啊，求你記念阮所抵著的事，看阮所受的凌辱來鑑察伊。
LAM|5|2||阮的產業歸佇外邦人；阮的厝宅歸佇別族。
LAM|5|3||阮是無老父的孤兒；阮的老母親像寡婦。
LAM|5|4||阮著出銀才有水通飲；阮燃柴亦著買。
LAM|5|5||追趇阮者扼著阮的頷頸；阮厭倦bē得著歇睏。
LAM|5|6||阮投降埃及人及亞述人，因為欲得著米糧通食飽。
LAM|5|7||阮的列祖犯罪，今怹無去啦；阮著擔當怹的罪過。
LAM|5|8||奴僕管轄阮，無人救阮脫離怹的手。
LAM|5|9||阮拼生命來得著米糧，因為有刀劍佇曠野。
LAM|5|10||阮的皮膚黑親像火爐，因為飢荒來發熱。
LAM|5|11||怹佇錫安強姦婦仁人，以及猶大諸個城的在室女。
LAM|5|12||怹縛許個貴族的手給怹吊離地，見著老大的面亦無尊敬。
LAM|5|13||少年人扛石磨，囝仔擔柴，致到跋倒。
LAM|5|14||老人無閣坐佇城門口；少年人無閣作樂。
LAM|5|15||阮的心快樂已經息，阮的跳舞變做悲哀。
LAM|5|16||阮頭殼頂的冕旒磕落；阮有災禍啊！因為阮有犯罪。
LAM|5|17||因為按呢阮的心暈去，因為按呢阮的目睭花。
LAM|5|18||是為著錫安山拋荒，山狗行遊佇彼頂面。
LAM|5|19||耶和華啊，你是永遠佇啲；你的寶座代代無息。
LAM|5|20||你啥事永遠bē記得阮？啥事棄拺阮到許久？
LAM|5|21||耶和華啊，求你互阮越轉歸你，阮就越轉。求你換新阮的日，親像早時一樣。
LAM|5|22||你一盡棄拺阮，受氣阮到極？
EZE|1|1||當三十年四月初五，我佇迦巴魯的河邊受掠的人的中間，彼時天開，我看見上帝的異象。
EZE|1|2||佇彼月的初五，就是約雅斤王受掠的第五年，
EZE|1|3||佇迦勒底人的地、迦巴魯的河邊，耶和華的話刁持臨到布西的子，祭司以西結；佇遐耶和華的手下佇伊的身上。
EZE|1|4||我看見，你看有狂風對北方來，有大片雲有炎炎閃的火，伊的周圍有光；對彼中間的火內發出親像琥珀的色緻；
EZE|1|5||閣對彼中間出現四個活物的形像。怹的款式是按呢：有人的形像，
EZE|1|6||逐個有四個面，逐個有四支翅。
EZE|1|7||怹的腳是直直，腳跡底親像牛仔的腳蹄，攏燦爛親像磨光的銅的刺目。
EZE|1|8||佇怹四面的翅下閣有人的手。此個四個活物的面及翅就是按呢：
EZE|1|9||怹的翅攏相連接，行的時身軀呣免越，攏直直進前去。
EZE|1|10||論到怹的面的形像：怹有人的面，怹四個佇正旁有獅的面，怹四個佇倒旁有牛的面，怹四個也有鷹鳥的面。
EZE|1|11||怹的面是按呢：怹的翅對頂面展開，此個彼個二個翅相連，閣有二個翅蓋身軀。
EZE|1|12||怹逐個直直行進前。神欲去叨落，怹就去遐，行的時身軀呣免越。
EZE|1|13||論到活物的款式，怹的形像親像𤏸的火炭，閣親像火把的形像。起起落落佇活物的中間，火真光，對火中發出閃爁。
EZE|1|14||許個活物走去走來，親像閃爁啲閃。
EZE|1|15||我啲看活物的時，看啊，有車輪佇地上佇活物的邊仔照伊的四面。
EZE|1|16||車輪及怹的做法的款式親像黃的玉的色緻。四個輪的形像像一款，怹的款式及做法是親像輪中有輪。
EZE|1|17||輪行的時，四面攏會行直，行的時呣免越。
EZE|1|18||論到車輪的環，是真高通驚；四個輪的環有目睭滿滿。
EZE|1|19||活物行的時，輪也佇怹的身邊啲行；活物舉起離開地的時，輪也舉起。
EZE|1|20||神所欲去的所在，怹也去；神若去佇遐，輪也佇怹的身邊舉起，因為活物的神佇輪的內面。
EZE|1|21||許個若行，諸個也行；許個若停，諸個也停；許個若舉起離開地的時，輪也佇怹的身邊舉起，因為活物的神佇輪的內面。
EZE|1|22||活物的頭殼的頂面有穹蒼的形像，看了親像通驚的水晶的色緻，舖佇怹的頭殼的頂面。
EZE|1|23||佇穹蒼的下面，怹的翅展直直，大家相對；閣有二支翅蓋伊的身軀的此旁，也閣有二支翅蓋伊的身軀的彼旁。
EZE|1|24||怹行的時，我聽見怹的翅的聲，親像多多水的聲，親像全能者的聲，有嘩嘩嚷的聲親像軍隊的聲。怹停的時，翅就放落來。
EZE|1|25||佇怹頭殼頂穹蒼的頂面有聲。怹停的時，翅就放落來。
EZE|1|26||佇怹頭殼頂穹蒼的頂面有寶座的形像，親像藍色的寶石；佇寶座形像的頂面有形像親像人的款式。
EZE|1|27||我看見對伊的腰的形像的頂面有琥珀的色緻，佇伊的內面周圍有火的形像，也看見對伊的腰的形像的下面有親像火的形像周圍真光。
EZE|1|28||佇落雨的日，雲中虹的形像怎樣，周圍的光的形像也是按呢。我一下看見，就仆佇地裡，閣聽見一位講話者的聲。
EZE|2|1||伊對我講：「人子啊，你起來徛，我欲及你講話。」
EZE|2|2||伊對我講話的時，神就入我的內面，互我徛起來，我就聽見彼位對我講話者的聲。
EZE|2|3||伊對我講：「人子啊，我差你去到以色列族。到悖逆的邦國，怹是悖逆我的，怹及怹的列祖違逆我，直到今仔日。
EZE|2|4||諸個子面皮厚，心硬。我差你去怹遐，你著對怹講：主耶和華按呢講。
EZE|2|5||怹豈採聽，豈採呣聽，（因為怹是悖逆的家），欲知佇怹中間的確曾有先知。
EZE|2|6||人子啊，雖然有草茦蒺藜佇你遐，閣你踮佇蠍仔蟲的中間，攏莫得驚怹，也莫得驚怹的話；怹雖然是悖逆的家，猶久莫得驚怹的話，也莫得因為怹的面貌來驚惶。
EZE|2|7||怹豈採聽，豈採呣聽，你做你將我的話給怹講；因為怹是極其悖逆的。
EZE|2|8||「人子啊，你著聽我對你所講的話，你呣通悖逆親像彼個悖逆的家，你著開嘴食我所互你的。」
EZE|2|9||彼時我看，看啊，有一支手伸向我遮來，看啊，手內有一卷冊。
EZE|2|10||伊將彼本掀開佇我的面前，內外攏有寫字，彼頂面所寫的有哀傷、吐氣、災禍的話。
EZE|3|1||伊就對我講：「人子啊，著食你所得著的，著食彼卷冊，也著去對以色列家講話。」
EZE|3|2||對按呢我開嘴，伊就互我食彼卷，
EZE|3|3||閣對我講：「人子啊，將此卷我所互你的，著食佇你的腹肚，充滿你的腸。」我就食伊，嘴內知伊的甜親像蜜。
EZE|3|4||伊對我講：「人子啊，起來就近以色列的家，也用我的話給怹講。
EZE|3|5||因為你奉差呣是去彼個講話深奧、言語[人奧]得聽的百姓遐，就是去以色列家；
EZE|3|6||呣是去許個講話深奧，言語[人奧]得聽的多多國，怹的話你bē曉得聽。
EZE|3|7||我若差你去怹遐，怹的確聽你；總是以色列家呣肯聽你，因為呣肯聽我；因為以色列全家是頭額𠕇心硬的人。
EZE|3|8||看啊，我互你的面硬，抵敵怹的面，互你的頭額𠕇，抵敵怹的頭額。
EZE|3|9||我互你的頭額親像鑽石，比火石卡𠕇。怹雖然是悖逆的家，你莫得驚怹，也莫得因為怹的面貌來驚惶。」
EZE|3|10||伊閣對我講：「人子啊，我對你所講一切的話，你著用心承受，用耳孔聽。
EZE|3|11||你著去就近本國受掠的百姓遐，怹豈採聽，豈採呣聽，你著對怹講話，給怹講，這是主耶和華按呢講。」
EZE|3|12||彼時，神舉起我，我就聽見佇我的尻脊後有大振動呼呼哮的聲，講：「耶和華的榮光對伊的所在顯出，應該得著謳咾！」
EZE|3|13||我也聽見許個活物的翅相磕著的聲，及怹的身邊輪的聲，就是大振動呼呼哮的聲。
EZE|3|14||對按呢神舉起我，帶我去。我去真艱苦，心神激烈，耶和華的手佇我身上真有力。
EZE|3|15||我就到提勒亞畢，踮佇迦巴魯河邊受掠的人彼位，到怹所徛起的所在，佇怹中間坐七日久，踮遐真卬愕。
EZE|3|16||過七日，耶和華的話臨到我講：
EZE|3|17||「人子啊，我設立你做以色列家守望的人，所以你著聽我的嘴所講的，替我警戒怹。
EZE|3|18||我對歹人講：你的確會死；若你無警戒伊，無用話警戒歹人，互伊離開伊的歹路，來救伊的生命，就彼個歹人欲死佇伊的罪；總是我欲對你的手討伊的生命。
EZE|3|19||設使你警戒歹人，也伊無越轉離開伊的歹所行及伊的歹路，就伊欲死佇伊的罪，總是你有救你家己的生命。
EZE|3|20||閣設使有義人越轉離開伊的義來犯罪，我也下塞礙佇伊的面前，就伊欲死；因為你無警戒伊，就伊欲死佇伊的罪，閣伊所有行的義無閣得著紀念；總是我欲對你的手討伊的生命。
EZE|3|21||總是你若警戒義人，互義人無犯罪，伊若真正無犯罪，就的確得著活；因為伊有受警戒，你亦救家己的生命。」
EZE|3|22||耶和華的手佇遐下佇我的身上。伊對我講：「你起來去平洋，我欲佇遐及你講話。」
EZE|3|23||對按呢，我起來出去到平洋，看啊，耶和華的榮光徛佇遐，親像我佇迦巴魯河邊所看見的榮光一樣，我就仆佇地裡。
EZE|3|24||神就入我的內面，互我徛起來。伊及我講話，對我講：「去啊，你著家己關佇厝內。
EZE|3|25||人子啊，人欲用索下佇你的身軀給你捆縛，致到你bē出去來行佇怹中間。
EZE|3|26||我欲互你的舌粘佇你的上腭(chiūⁿ-kiuⁿ)，致到你啞口，bē會做責備怹的人；因為怹是悖逆的家。
EZE|3|27||獨獨到我及你講話的時，我欲開你的嘴，你就對怹講：『主耶和華按呢講。』愛聽者聽，呣聽者據伊呣聽，因為怹是悖逆的家。」
EZE|4|1||「人子啊，你著提一塊磚，下佇你的面前，為耶路撒冷城佇彼頂面，
EZE|4|2||閣圍困攻擊伊，起土堆攻擊伊，佇四圍安設大錘攻擊伊，
EZE|4|3||閣著提鐵板，下佇你及城的中間，準做鐵牆。你的面定定向伊，就城受圍困，你欲圍困伊；這通做兆頭佇以色列家。
EZE|4|4||「你著敧倒旁倒啲，擔當以色列家的罪；照你敧倒旁倒啲的日偌多，你擔當怹的罪也是按呢。
EZE|4|5||我將怹犯罪的年互你用日的數額來抵伊，就是三百九十日，你照按呢擔當以色列家的罪過。
EZE|4|6||你已經滿諸個日，著閣敧正旁倒啲，擔當猶大家的罪過。我給你限四十日，一日抵一年。
EZE|4|7||所以你的面著定定向受圍困的耶路撒冷，手骨露裼裼，宣傳來攻擊伊。
EZE|4|8||看啊，我欲用索下佇你的身上，致到你bē會翻過旁，到你圍困城的日滿。
EZE|4|9||「你著提小麥、大麥、豆仔、紅豆、黍仔、及粗麥，貯佇一個器具內，為著本身用伊來做餅；照你倒坦敧的日的數額，就是三百九十日你著食伊。
EZE|4|10||你所食的食物著照秤重，逐日食二十舍客勒，照時來食。
EZE|4|11||你飲水亦著照量，逐日一欣的六份一，照時來飲。
EZE|4|12||你食此個餅親像食大麥餅一樣，著用人所放的糞，煏伊佇眾人的目睭前。」
EZE|4|13||耶和華講：「以色列人佇我所趕怹到的列國中，亦的確按呢食無清氣的餅。」
EZE|4|14||我講：「唉啊！主耶和華啊，我平素未曾染著垃墋，對細漢到今未曾食家己死者，抑是互野獸拆裂者，彼個可惡的肉亦未曾入我的嘴。」
EZE|4|15||對按呢伊對我講：「看啊，我互你用牛屎來替人的糞，你著將你的餅煏佇彼頂面。」
EZE|4|16||伊閣對我講：「人子啊，看啊，我欲佇耶路撒冷斷絕怹所倚靠的米糧。怹食餅著照秤，撙節來食；飲水亦著照量，卬愕來飲；
EZE|4|17||互怹欠缺餅及水，相及卬愕，閣佇怹的罪過來消滅。」
EZE|5|1||「人子啊，你著抬一支利劍，做你的剃頭刀，來剃你的頭毛及你的嘴鬚，然後用厘戥戥伊的重輕來分伊。
EZE|5|2||圍困城的日已經滿，你著將三份的一份佇城內用火燒伊，將三份的一份佇伊的四圍用刀拍伊，將三份的一份撒散互風吹去；我亦欲拔刀追趇伊。
EZE|5|3||你著對彼中間提幾若支縛佇你的衫仔裾，
EZE|5|4||閣對彼中間提淡薄仔㧒佇火中，用火燒伊。對遐欲有火出到佇以色列全家。
EZE|5|5||主耶和華按呢講：這是耶路撒冷。我欲安置伊佇列邦中；列國佇伊的四圍。
EZE|5|6||伊行歹，違逆我的法度，比列邦卡傷重；干犯我的律例，比四圍的列國卡慘，因為伊棄拺我的法度。我的律例，怹亦無遵趁。
EZE|5|7||所以主耶和華按呢講：因為恁擾亂比恁四圍的列邦卡傷重，無遵趁我的律例，無執守我的法度，亦呣趁恁四圍列國的法度，
EZE|5|8||所以主耶和華按呢講：看啊，我欲攻擊你，我欲佇恁中間審判恁，互列國親目看見；
EZE|5|9||閣因為一切可惡的事，我欲佇你中間行我所未曾行，以後亦無閣按呢行的。
EZE|5|10||因為按呢，佇你的中間老父欲刣子來食，子亦欲刣老父來食。我欲佇恁中間審判恁，我欲將你所剩的眾人攏四散怹佇四方。」
EZE|5|11||因為按呢，主耶和華講：「我指我的永活來咒誓，為著你用一切可惡的物、通厭賤的事拍垃墋我的聖所，我也欲減少你的人額，我的目睭無欲疼惜你，我亦無欲憐憫你。
EZE|5|12||你三份的一份欲對瘟疫來死，亦對飢荒來消滅佇恁中間；三份的一份欲佇你的四圍倒佇刀下；三份的一份我欲四散怹佇許個風，亦欲拔刀追趇怹。
EZE|5|13||「親像按呢我的受氣得著成；我大受氣怹的欲息，我就受安慰。閣我大受氣怹的已經成，就怹通知我──耶和華是熱心來講的；
EZE|5|14||我欲互你做冷靜做凌辱，佇你四圍的列邦中，互經過的人親目看見。
EZE|5|15||按呢，我欲用受氣及大受氣，及嚴嚴的責備，佇你的中間審判你。彼時，你就佇四圍的列邦中成做通凌辱、通譏刺、通鑑戒、通卬愕。這是我───耶和華講的。
EZE|5|16||彼時，我用飢荒會剿滅人的歹箭射怹，就是我所射來剿滅恁者，我亦欲加添恁的飢荒，斷絕恁所倚靠的米糧；
EZE|5|17||閣欲飢荒惡獸到恁遐，怹欲互恁的子死了了，閣瘟疫及刣人的事亦欲流行佇恁遐；我亦欲互刀劍臨到恁。這是我──耶和華講的。」
EZE|6|1||耶和華的話臨到我講：
EZE|6|2||「人子啊，你著面向以色列諸個山來對伊宣傳，
EZE|6|3||講：以色列諸個山啊，著聽主耶和華的話。主耶和華對大山、小山、水溝、山谷按呢講：看啊，我，我欲用刀劍臨到恁，亦欲毀滅恁的山頭壇。
EZE|6|4||恁的祭壇的確荒廢，恁的日頭的柱欲抵著拍碎，我欲互恁受刣的人倒佇恁偶像的面前；
EZE|6|5||我亦欲將以色列族的身屍下佇怹的偶像的面前，將恁的骨頭四界㧒佇恁的壇的四圍。
EZE|6|6||佇恁一切徛起的所在，城欲拋荒，山頭壇欲荒廢，互恁的祭壇拋荒荒廢，恁的偶像拍碎滅無。恁的日頭的柱欲剉落，恁的所做攏廢無。
EZE|6|7||受刣的人欲倒佇恁中間，就恁欲知我是耶和華。
EZE|6|8||「恁四散佇列國的時，我欲佇列邦中所剩的人互伊脫離刀劍。
EZE|6|9||恁中間得著脫離的人欲佇怹受掠去的列國中紀念我，因為我欲毀壞怹淫亂離開我的心，以及怹戀愛偶像的目睭。怹欲為著所行的歹可惡的事，來家己怨恨。
EZE|6|10||怹欲知我是耶和華；我講欲降災禍互怹，呣是空空的話。
EZE|6|11||「主耶和華按呢講：你著拍手頓腳，講：慘啊！以色列家行這一切可惡的歹代，怹欲對刀劍、對飢荒、對瘟疫來死。
EZE|6|12||踮佇遠的人，欲對瘟疫來死；踮佇近的人，欲對刀劍來死；留啲受圍困的人，欲對飢荒來死；按呢我欲一盡成我的受氣佇怹。
EZE|6|13||怹受刣的人倒佇怹祭壇四圍的偶像中，就是逐個高山、逐個山頂、逐個青樹的樹腳、逐個艷艷的橡樹腳，就是怹獻芳芳的祭祀互一切偶像的地方。彼時，恁就知我是耶和華。
EZE|6|14||我欲伸我的手攻擊怹，互怹徛起的所在拋荒冷靜，對曠野到第伯拉他，怹就知我是耶和華。」
EZE|7|1||耶和華的話閣臨到我講：
EZE|7|2||「人子啊，主耶和華對以色列地按呢講：結局到啦！此個地的四境結局到啦！
EZE|7|3||今你的結局已經到啦，我欲互我的受氣到佇你，亦欲照你的所行審判你，照你一切可惡的事報應你。
EZE|7|4||我的目睭無欲保惜你，我亦無欲可憐你，是欲照你的所行報應你，你可惡的事欲歸佇你中間。恁就知我是耶和華。
EZE|7|5||「主耶和華按呢講：有災禍，非常的災禍；看啊，欲到啦！
EZE|7|6||結局到啦！結局到啦！起來攻擊你。看啊，到啦！
EZE|7|7||境內徛起的百姓啊，所定著的災禍欲臨到你，時期到啦，日子近啦，就是嘩嘩嚷，呣是山頂歡喜的聲的日。
EZE|7|8||我欲緊緊傾出我的大受氣佇你，閣一盡成我的受氣佇你，照你的所行審判你，照你一切可惡的事報應你。
EZE|7|9||我的目睭無欲保惜你，我亦無欲可憐你，欲照你的所行報應你，你可惡的事欲歸佇你中間。恁就知拍恁者是我耶和華。
EZE|7|10||「看啊，看啊，日子已經到啦，所定著的災禍已經發出。枴仔已經開花，驕傲已經發芽。
EZE|7|11||強暴興起，成做刑罰歹的枴仔。怹無去，怹眾人亦無去，怹的財寶也無去，怹中間無人得著尊貴。
EZE|7|12||時期到啦，日子近啦，買的人莫得歡喜，賣的人莫得煩惱，因為大受氣已經到佇怹眾人。
EZE|7|13||賣者怹雖然猶活啲，也bē倒轉到伊所賣者，因為此個異象關係怹眾人。攏bē倒轉來，亦無人會對伊的歹所行來堅固伊的活命。」
EZE|7|14||「怹已經歕哨角，備辦齊備，總是無人出去交戰，因為我的大受氣臨到怹眾人。
EZE|7|15||佇外面有刀劍，佇內面有瘟疫、有飢荒；佇田野者，欲對刀劍來死；佇城內者，飢荒及瘟疫欲吞滅伊。
EZE|7|16||其中脫離者欲脫離，逐人因為伊的罪過佇山裡出悲哀的聲，親像山谷中的鳩鵻。
EZE|7|17||手攏酸，腳頭窩軟親像水。
EZE|7|18||欲用麻布縖腰，驚惶欲遮蓋伊；逐人面見誚，頭殼無半支毛。
EZE|7|19||怹欲㧒怹的銀佇街路，看金親像污穢的物。當耶和華受氣的日，怹的金銀bē會救怹，bē會互怹的心知足，亦bē會互怹的腹肚飽，因為這有絆倒怹佇罪惡中。
EZE|7|20||論到伊妝飾的媠，是伊互伊得著威風，怹就用伊來妝通怨恨的物，通厭賤的偶像，所以我互怹看親像污穢的物。
EZE|7|21||我欲將伊交佇外邦人的手，做伊所搶的物，交付地上的歹人做賊贓；怹亦欲拍垃墋伊。
EZE|7|22||我欲越轉我的面無看怹，怹欲拍垃墋我機密的所在，強猛的賊也欲入去拍垃墋。
EZE|7|23||「著造鐵鍊；因為此所在滿滿流血的罪，城內充滿強暴的事，
EZE|7|24||我欲互外邦第一歹者來霸佔怹的厝宅；我欲互強暴的人的驕傲息，怹的聖所拍垃墋。
EZE|7|25||毀滅近啦，怹欲求平安，亦bē得著。
EZE|7|26||欲有災禍加添災禍，風聲續接風聲；怹欲對先知求異象，總是祭司的律法，長老的計劃攏欲斷絕。
EZE|7|27||國王欲悲哀，王親欲冷靜，百姓的手愕愕惙。我欲照怹的所行款待怹，照怹應該受的審判，來審判怹，怹就知我是耶和華。」
EZE|8|1||第六年六月初五，我坐佇我的厝內；猶大諸個長老坐佇我的面前。佇遐主耶和華的手到佇我的身上。
EZE|8|2||我觀看，看見有形像親像火的款式，對伊的腰以下的款式有火，對伊的腰以上的光光的款式，親像琥珀的色緻。
EZE|8|3||伊伸出親像一支手的款，搝住我一股的頭毛，神就將我舉起到天及地的中間，佇上帝的異象中，帶我到耶路撒冷向北內院的門口，佇遐有妒忌的偶像的座位，就是激動妒忌的。
EZE|8|4||看啊，佇遐有以色列上帝的榮光，款式及我佇平洋所看見者一樣。
EZE|8|5||伊對我講：「人子啊，你抬目向北方的路觀看。」我就抬目向北方的路觀看，看啊，佇祭壇門的北勢，佇門口有一個激動妒忌的偶像；
EZE|8|6||伊閣對我講：「人子啊，你看見怹所做的嗎？就是以色列家佇遮所行大可惡的事，互我離開我的聖所遠遠。總是你欲閣看，猶有閣卡大可惡的事。」
EZE|8|7||伊導我到院的門。我觀看，看見牆壁有一孔。
EZE|8|8||伊對我講：「人子啊，你著挖牆。」我一下挖牆，看見有一個門。
EZE|8|9||伊給我講：「你入去，看怹佇此內面所行可惡的歹代。」
EZE|8|10||我就入去看，看啊，佇四面的牆壁畫逐號會趖的物及可惡的走獸，及以色列家一切的偶像。
EZE|8|11||佇諸個像的面前，有以色列家七十個長老徛啲，沙番的子雅撒尼亞也徛佇怹中間。逐人手提香爐，香煙的芳味淐上高。
EZE|8|12||伊對我講：「人子啊，以色列家的長老佇暗中佇怹逐人畫像的房仔內所行的，你看見無？因為怹講：『耶和華無看見阮；耶和華已經離開此個地。』」
EZE|8|13||伊閣對我講：「你欲閣看見怹所行猶有閣卡大可惡的事。」
EZE|8|14||伊導我到耶和華的厝，向北的門口。看啊，佇遐有婦女坐啲，為著搭模斯啼哭。
EZE|8|15||伊對我講：「人子啊，你看見無？你猶欲看見比這閣卡可惡的事。」
EZE|8|16||伊閣導我到耶和華厝的內院。看啊，佇耶和華的殿門、兩廊及祭壇的中間，約略有二十五人尻脊向耶和華的殿，面向東，怹也向東拜日頭。
EZE|8|17||伊對我講：「人子啊，你有看見無？猶大家佇遮行此個可惡的事猶算做小可嗎？怹佇此個所在遍行強暴，再三激我的受氣，看啊，怹抬樹枝下佇怹的鼻前。
EZE|8|18||因為按呢，我亦欲行我的大受氣，我的目睭無欲疼惜怹，我也無欲可憐怹；怹雖然向我的耳孔中大聲求叫，我猶原呣聽。」
EZE|9|1||伊向我的耳孔中大聲叫講：「著叫許個管此個城的人來，逐人的手著抬滅生命的家私。」
EZE|9|2||忽然有六個人對向北頂的門彼條路來，逐人手抬刣人的家私；內中有一人穿幼苧衫，腰裡掛墨壼。怹入去，徛佇銅壇的邊頭。
EZE|9|3||以色列上帝的榮光本佇𠼻𡀔兵的頂面，今對遐上去，徙到殿的戶椗。伊叫彼個穿幼苧衫，腰裡掛墨壼的人來。
EZE|9|4||耶和華對伊講：「遍行佇城內，就是遍行耶路撒冷的中間，見若為著城內所行一切可惡的事來吐氣歕嗐的人，就做記號佇伊的頭額。」
EZE|9|5||我的耳孔中聽見伊對其餘的人講：「著隨伊遍行通城，來刣死人。恁的目睭莫得疼惜，恁亦莫得可憐怹。
EZE|9|6||著一盡刣死老人、少年人、在室女、嬰仔、婦仁人，亦著對我的聖所刣起，獨獨見若有記號者莫得近倚伊。」對按呢怹就對殿前的長老刣起。
EZE|9|7||伊對怹講：「著拍垃墋此間殿，互院內充滿受刣的人。恁著出去！」怹就出去，佇城內刣死人。
EZE|9|8||怹去刣人的時，剩我佇遐；我就仆佇地裡，叫講：「嗐啊！主耶和華啊，你將大受氣傾佇耶路撒冷，豈是欲將以色列人一盡滅無嗎？」
EZE|9|9||伊就對我講：「以色列家及猶大家的罪過極其重。遍地有流血的事，滿城有冤枉，因為怹講：『耶和華已經離開此個地，耶和華無啲看。』
EZE|9|10||所以，我的目睭無欲疼惜，我亦無欲可憐怹，欲照怹所行的報應佇怹的頭殼頂。」
EZE|9|11||看啊，彼個穿幼苧衫，腰裡罣墨壼的人將此個事回覆講：「我已經照你所吩咐的行啦。」
EZE|10|1||我觀看，看見𠼻𡀔兵頭殼頂穹蒼的中間，親像藍色的寶石，親像寶座的形像的款式。
EZE|10|2||伊對彼個穿幼苧衫的人講：「你入去，佇轉踅(se̍h)的輪的中間，𠼻𡀔兵以下，對𠼻𡀔兵的中間提𤏸的火炭滿二手，撒佇城頂。」我就親目看見伊入去。
EZE|10|3||彼人入去的時，𠼻𡀔兵徛佇殿的正旁，雲充滿內院。
EZE|10|4||耶和華的榮光對𠼻𡀔兵遐上去，停佇殿的戶椗的頂面；殿有雲滿滿，彼個院亦互耶和華榮光的燦爛充滿。
EZE|10|5||𠼻𡀔兵的翅的聲聽到外院，親像全能的上帝講話的聲。
EZE|10|6||伊吩咐彼個穿幼苧衫的人講：「著對轉踅(se̍h)的輪的中間，𠼻𡀔兵的中間，取火。」彼時伊就入去徛佇一個輪的邊頭。
EZE|10|7||有一個𠼻𡀔兵對𠼻𡀔兵中伸伊的手，到𠼻𡀔兵中間的火，提寡起來，下佇穿幼苧衫的人的二支手，彼人給伊提來就出去。
EZE|10|8||佇𠼻𡀔兵的翅下，有顯出人的手的款。
EZE|10|9||我閣觀看，看見𠼻𡀔兵的邊頭四個輪。此個𠼻𡀔兵的邊頭有一個輪，彼個𠼻𡀔兵的邊頭也有一個輪；輪的款式親像黃的玉的色緻。
EZE|10|10||論到怹的款式，四個攏像一樣的形狀，親像輪中有輪。
EZE|10|11||行的時，四面攏會行直，行的時呣免越。頭向甚麼所在，怹就隨伊行，行的時呣免越。
EZE|10|12||怹通身軀，怹的尻脊，怹的手，怹的翅，及輪四圍有目睭滿滿。就是怹四個所有的輪。
EZE|10|13||論到諸個輪，我耳孔中聽見講轉踅(se̍h)者。
EZE|10|14||逐個有四個面：頭一個面是𠼻𡀔兵的面，第二個面是人的面，第三個面是獅的面，第四個面是鷹的面。
EZE|10|15||𠼻𡀔兵攏上去；這是我佇迦巴魯河邊所曾看見的活物。
EZE|10|16||𠼻𡀔兵行，輪亦佇邊頭行。𠼻𡀔兵展開翅，對地上去，輪也無越轉離開怹的身邊。
EZE|10|17||許個停，諸個也停；許個上去，諸個也相及上去；因為活物的神佇怹的內面。
EZE|10|18||耶和華的榮光對殿的戶椗頂出去，停佇𠼻𡀔兵的頂面。
EZE|10|19||𠼻𡀔兵出去的時，就展開翅，佇我的目睭前對地上去。輪亦佇怹的身邊，停佇耶和華的厝東門的門口。佇怹的頂面有以色列上帝的榮光。
EZE|10|20||這是我前佇迦巴魯河邊所看見、以色列上帝的下面的活物，我知怹是𠼻𡀔兵。
EZE|10|21||逐個有四個面，逐個有四個翅，怹的翅下有人的手的形像。
EZE|10|22||論到怹的面的形像，就是我前佇迦巴魯河邊所看見的面。怹的款式，怹的身體攏按呢，攏逐個直直行去。
EZE|11|1||神就舉起我，帶我到耶和華的厝向東的東門。看啊，佇門的門口有二十五人，我看見怹中間有百姓的貴族，押朔的子雅撒尼及比拿雅的子毗拉提。
EZE|11|2||伊給我講：「人子啊，這就是圖謀罪惡的人，提倡歹代佇此個城內。
EZE|11|3||怹講：『起厝的期猶未到；此個城是鼎，阮是彼內面的肉。』
EZE|11|4||人子啊，因為按呢你著宣傳，著宣傳來攻擊怹。」
EZE|11|5||耶和華的神臨到我，對我講：「你著講，耶和華按呢講：以色列家啊，恁講按呢，恁的心所想，我知啦。
EZE|11|6||恁佇此個城內刣死多多人，互身屍滿街路。
EZE|11|7||所以主耶和華按呢講：恁所下佇此個城內的死人就是肉，此個城就是鼎；總是恁欲對彼中間受帶出去。
EZE|11|8||恁驚刀劍，我欲互刀劍臨到恁。這是主耶和華講的。
EZE|11|9||我欲對彼中間導恁出去，交佇外邦人的手，閣欲佇恁中間行審判。
EZE|11|10||恁欲倒佇刀下；我欲佇以色列的交界審判恁，恁就知我是耶和華。
EZE|11|11||此個城無欲做恁的鼎，恁亦無欲做彼中間的肉。我欲佇以色列的交界審判恁，
EZE|11|12||恁就知我是耶和華；因為恁無行我的律例，亦無順趁我的法度，就是趁恁四圍列國的法度。」
EZE|11|13||我抵仔啲宣傳的時，比拿雅的子毗拉提死去。我就仆佇地裡，大聲叫講：「嗐啊！主耶和華啊，你欲將以色列的人一盡剿滅嗎？」
EZE|11|14||耶和華的話臨到我講：
EZE|11|15||「人子啊，耶路撒冷徛起的百姓，對你的兄弟就是你的兄弟、你的親人，及以色列全家，就是對眾人講：『恁著離開耶和華！因為此個地是互阮做業的。』
EZE|11|16||所以你著講：『主耶和華按呢講：我雖然遷徙怹遠遠佇列邦中，四散怹佇列國中，我猶欲佇怹所到的國，暫時做怹的聖所。』
EZE|11|17||所以你著講：『主耶和華按呢講：我欲對諸個百姓中招集恁，亦欲對恁四散到的列國中聚集恁，閣欲將以色列地賞賜恁。』
EZE|11|18||怹欲到遐，亦欲對怹中間除去一切可惡通怨恨的物。
EZE|11|19||我欲互怹專一的心，亦欲將新的神下佇恁的內面，閣欲對怹的肉體中除去彼號親像石的心，賞賜怹彼號親像肉的心，
EZE|11|20||互怹順趁我的律例，遵守我的法度來行伊。怹做我的百姓，我亦欲做怹的上帝。
EZE|11|21||總是心趁可惡通厭賤者的心彼號人，我欲照怹所行的報應佇怹的頭殼頂。這是主耶和華講的。」
EZE|11|22||彼時，𠼻𡀔兵展開怹的翅，許個輪亦佇怹的邊頭；佇怹的頂面有以色列上帝的榮光。
EZE|11|23||耶和華的榮光對城中上去，歇佇城外東勢的山。
EZE|11|24||神舉起我，佇異象中對上帝的神帶我到迦勒底受掠的人遐；我所看見的異象就離開我上去。
EZE|11|25||我就將耶和華所指示我一切的事，攏講互受掠的人聽。
EZE|12|1||耶和華的話閣臨到我講：
EZE|12|2||「人子啊，你徛起佇悖逆的家中。怹有目睭通看亦呣看，有耳孔通聽亦呣聽，因為怹是悖逆的家。
EZE|12|3||所以人子啊，你著為家己備辦受遷徙應用的物件，當頭白日佇怹的目睭前來遷徙；閣著對你的所在當怹的目睭前遷徙到別位；怹雖莽是悖逆的家，豈採對按呢會想。
EZE|12|4||你著當頭白日佇怹的目睭前帶你的物出去，親像帶受遷徙應用的物一樣。到下昏，你著佇怹的目睭前家己出去，親像受掠的人出去一樣。
EZE|12|5||你著佇怹的面前對牆壁挖孔，對彼孔帶物出去。
EZE|12|6||到日暗，你著佇怹的目睭前背佇肩頭出去，亦著罩你的面到無看見地，因為我用你做以色列家的兆頭。」
EZE|12|7||我就照所吩咐的去行，當頭白日帶我的物件出去，親像帶受遷徙應用的物件。日欲暗，我用手對牆挖孔。日已經暗，就當怹的目睭前背佇肩頭帶出去。
EZE|12|8||隔早起，耶和華的話臨到我講：
EZE|12|9||「人子啊，以色列家，就是悖逆的家，豈呣曾問你講：『你做甚麼啊？』
EZE|12|10||你著應怹講：『主耶和華按呢講：此個啟示關係耶路撒冷的君王以及怹中間以色列的全家。』
EZE|12|11||你著講：『我做恁的兆頭：我怎樣行，怹所抵著的也欲按呢，怹欲受掠受遷徙。』
EZE|12|12||怹中間的君王也欲佇日暗的時，背物佇肩頭帶出去。怹欲對牆挖孔，對彼孔帶物出去。伊欲蓋伊的面，因為目睭無看見地。
EZE|12|13||我欲張我的羅網佇伊的頂面，伊欲互我的活罩罩著。我欲帶伊到巴比倫、迦勒底人的地；伊雖然死佇遐，也bē看見彼個地。
EZE|12|14||周圍一切保護伊的及伊所有的軍隊，我欲四散怹佇四方，也欲拔刀追趇怹。
EZE|12|15||我分散怹佇列邦、四散怹佇列國的時，怹就知我是耶和華。
EZE|12|16||總是我欲留怹幾若人脫離刀劍、飢荒、瘟疫，互怹佇所到的逐國中，講起怹可惡的事，怹就知我是耶和華。」
EZE|12|17||耶和華的話閣臨到講：
EZE|12|18||「人子啊，你著愕愕惙來食你的餅，著驚惶撙節來飲你的水。
EZE|12|19||你著對此個地方的百姓講：主耶和華論耶路撒冷及以色列地徛起的百姓按呢講，怹食餅著撙節，飲水著卬愕。因為怹中間徛起的眾人所行強暴的事，此個地欲荒廢，失落伊所有的。
EZE|12|20||有人徛起的城欲拋荒，地也欲荒廢；恁就知我是耶和華。」
EZE|12|21||耶和華的話閣臨到我講：
EZE|12|22||「人子啊，佇恁以色列地怎樣有此號俗語，講『時日延延，異象攏無應驗』啊？
EZE|12|23||所以你著給怹講：『主耶和華按呢講：我欲互此個俗語息，以色列中無閣用此個做俗語。』總是你著給怹講：『時日近啦，逐個異象的應驗也是按呢。』
EZE|12|24||以後，佇以色列家的中間的確無閣有虛假的異象，順人意的卜卦。
EZE|12|25||因為我──就是耶和華，我欲講，閣我所講的話欲應驗，無閣延延。恁此個悖逆的家啊，我欲佇恁活啲的日來講，來成伊。這是主耶和華講的。」
EZE|12|26||耶和華的話閣臨到我講：
EZE|12|27||「人子啊，看啊，以色列家的人講：『伊所看見的異象是屬佇多多日後的事，所講的讖語是指極遠的時期。』
EZE|12|28||所以你著對怹講：『主耶和華按呢講：我的話無一句有閣延延，我所講的話，的確成伊。這是主耶和華講的。』」
EZE|13|1||耶和華的話臨到我講：
EZE|13|2||「人子啊，你著宣傳來攻擊以色列中許個啲宣傳的先知，給許個照伊家己的心意來宣傳者講：『恁著聽耶和華的話。』」
EZE|13|3||主耶和華按呢講：「許個戇的先知，怹有災禍啊，怹趁家己的心神來行，並無看見一項。
EZE|13|4||以色列啊，你的先知親像拋荒的所在的狐狸，
EZE|13|5||恁未曾上到破隙的所在，亦未曾為著以色列家圍一個牆，通佇耶和華的日戰陣徛會住。
EZE|13|6||怹所看見的是虛假，是白賊的占卜。怹講這是耶和華講的，其實耶和華無影差怹，怹猶啲向望彼個話會應驗。
EZE|13|7||恁豈呣是看見虛假的異象嗎？豈呣是講白賊的占卜嗎？恁講，這是耶和華講的，其實我無差怹講。」
EZE|13|8||所以主耶和華按呢講：「因為恁所講的是虛假，所看的是白賊，看啊，因為按呢我及恁反對。這是主耶和華講的。
EZE|13|9||我的手欲攻擊許個看見虛假，用白賊占卜的先知，怹的確無屬佇我的百姓的會中，無記佇以色列家的人名簿，亦bē通進入以色列地；恁就知我是主耶和華。
EZE|13|10||因為怹誘惑我的百姓，講：『平安！』其實無有平安，就是親像人起牆壁，怹給伊筅灰水。
EZE|13|11||所以你著對許個筅灰水的人講：『牆欲倒壞，欲有漲水的大雨。大雹啊，恁著落來，閣欲有大風吹裂伊。』
EZE|13|12||看啊，牆倒了後，人豈無欲對恁講：『恁所筅的灰水今佇叨落？』」
EZE|13|13||所以主耶和華按呢講：「我欲佇我的大受氣，用狂風拆裂伊，佇我的受氣欲有漲水的大雨，也佇我的大受氣欲落大雹，來毀滅伊。
EZE|13|14||我欲按呢拆毀恁筅灰水的牆，拆到平地，致到牆基露現，牆欲倒壞，恁亦欲滅無佇彼中間；恁就知我是耶和華。
EZE|13|15||我欲按呢成我的大受氣佇彼個牆及筅灰水的人，亦欲對恁講：『牆無去啦，筅灰水的人亦無去啦。』
EZE|13|16||這就是以色列的先知，怹指耶路撒冷來宣傳，為著伊看見平安的異象，其實無有平安。這是主耶和華講的。」
EZE|13|17||「人子啊，你著面直直向你的百姓的婦女，就是照伊的心意來宣傳者，你著宣傳來攻擊伊，
EZE|13|18||講，主耶和華按呢講：『諸個婦女有災禍啊！怹給眾人的手曲縫靠墊，給逐等號身材的人做罩頭殼的帕，來搶人的神魂。總無恁欲搶我的百姓的神魂，為利益家己救活神魂嗎？
EZE|13|19||恁為著幾若把大麥，幾若塊餅，佇我的百姓中褻瀆我，對我許個愛聽白賊話的百姓來講白賊，害死許個呣應該死的神魂，亦互呣應該活的神魂活。』」
EZE|13|20||所以主耶和華按呢講：「看啊，我反對恁的靠墊，就是恁所用來搶神魂、互伊飛去的。我欲對恁的手拆起來，我欲解放許個神魂就是恁所搶的神魂，來互怹飛去的。
EZE|13|21||我亦欲拆裂恁許個帕，救我的百姓脫離恁的手，無閣受搶，佇恁的手內。恁就知我是耶和華。
EZE|13|22||因為彼號義人，我無互伊傷心，恁用白賊話互伊傷心，閣恁堅固歹人的手，互伊無越頭離開伊的歹路來得著活。
EZE|13|23||所以恁bē通閣看見虛假，亦bē通閣占卜；我欲救我的百姓脫離恁的手；恁就知我是耶和華。」
EZE|14|1||有幾若個以色列的長老來我遮，坐佇我的面前。
EZE|14|2||耶和華的話就臨到我講：
EZE|14|3||「人子啊，諸個人已經將怹的偶像接納佇怹的心，閣下致到犯罪的塞礙佇家己的面前，我豈欲互伊問嗎？
EZE|14|4||所以你著對怹講：『主耶和華按呢講：以色列家的中間，見若接納伊的偶像佇伊的心內的人，閣下致到犯罪塞礙佇伊家己的面前，閣來就近先知者，我──耶和華佇伊所求的事，欲照伊的多多偶像來應答伊，
EZE|14|5||致到我通互以色列家心內家己責備，因為怹攏為著怹的偶像及我生疏。』
EZE|14|6||「所以你著給以色列家講：『主耶和華按呢講：著回頭！越轉離開恁的偶像，越轉面莫得趁恁一切可惡的事。』
EZE|14|7||因為以色列家的人，抑是佇以色列中寄腳的出外人，見若及我隔斷，接納伊的偶像佇伊的心內，閣下致到犯罪的塞礙佇伊家己的面前，閣來就近先知，欲為家己的事來問我者，我──耶和華欲本身應答伊。
EZE|14|8||我欲向彼號人變面，互伊做人的鑑戒，做話柄，互人卬愕，亦欲對我的百姓中剪除伊；恁就知我是耶和華。
EZE|14|9||先知若迷惑來講一句話，就是我──耶和華迷惑彼個先知，我亦欲伸手攻擊伊，將伊對我的百姓以色列中除滅。
EZE|14|10||怹欲擔當家己的罪過。先知的罪過及求問伊的人的罪過攏是一樣，
EZE|14|11||通互以色列家無閣行迷路離開我，無閣因為逐樣的罪過拍垃墋家己，獨獨欲做我的百姓，我做怹的上帝。這是主耶和華講的。」
EZE|14|12||耶和華的話臨到我講：
EZE|14|13||「人子啊，若有國對怹的悖逆來得罪我，我亦伸手攻擊伊，斷絕伊所倚靠的米糧，互飢荒臨到伊，對怹中間剪除人及精牲；
EZE|14|14||其中雖然有挪亞、但以理、約伯此三人，怹只有會因為怹的義來救家己的生命若定。這是主耶和華講的。
EZE|14|15||我若互惡獸經過彼個地來損壞，互彼所在荒廢，因為諸個獸的緣故，致到無人對遐經過；
EZE|14|16||雖然有此三人佇怹中間，主耶和華講：我指我的永活來咒誓，怹bē救怹的子查某子，只有怹本身得著救若定，地方猶原荒廢。
EZE|14|17||抑是我互刀劍臨到彼個地方，講：刀劍啊，你著經過彼個地方，致到我對怹中間剪除人及精牲；
EZE|14|18||雖然有此三人佇怹中間，主耶和華講：我指我的永活來咒誓，怹bē救怹的子查某子，只有怹本身得著救若定。
EZE|14|19||抑是我互瘟疫流行彼個地方，互我傾出滅命的大受氣佇怹的頂面，通對怹中間剪除人及精牲；
EZE|14|20||雖然有挪亞、但以理、約伯佇怹中間，主耶和華講：我指我的永活來咒誓，怹bē救怹的子查某子，只有會因為怹的義來救家己的生命若定。」
EZE|14|21||主耶和華按呢講：「何況我將我四項的大災禍──就是刀劍、飢荒、惡獸、瘟疫降落佇耶路撒冷，對彼中間剪除人及精牲，豈呣是閣卡bē救得嗎？
EZE|14|22||看啊，欲有所剩的人留啲，就是受掠出來的子查某子，看啊，怹欲出來到恁遮，恁欲看怹的所行所做，就恁論到我所降落佇耶路撒冷的災禍，就是我一切降落佇怹頂面的，欲得著安慰。
EZE|14|23||恁看怹所行所做的，欲受安慰，就知我佇耶路撒冷所行的呣是無緣故。這是主耶和華講的。」
EZE|15|1||耶和華的話臨到我講：
EZE|15|2||「人子啊，葡萄樹就是樹林內樹木中的一枝，伊比逐號樹有甚麼卡贏？
EZE|15|3||豈會通對伊取柴料做甚麼路用，抑是通用伊做杙仔來吊甚麼器具嗎？
EZE|15|4||看啊，是㧒佇火裡做火柴，雙頭已經互火燒了，中央亦受燒，猶有甚麼路用啊？
EZE|15|5||看啊，好好的時尚且呣合甚麼路用，何況互火燒已經歹去，猶會合甚麼路用啊？」
EZE|15|6||所以，主耶和華按呢講：「親像樹林內諸個樹中的葡萄，我所交付佇火中做火柴的，我亦欲照按呢款待耶路撒冷徛起的百姓。
EZE|15|7||我欲對怹變面；怹對火中出來，總是火欲燒滅怹。我對怹變面的時，恁就知我是耶和華。
EZE|15|8||我欲互此所在荒廢，因為怹行代誌來犯罪。這是主耶和華講的。」
EZE|16|1||耶和華的話閣臨到我講：
EZE|16|2||「人子啊，你著互耶路撒冷知伊許個可惡的事，
EZE|16|3||講主耶和華對耶路撒冷按呢講：你的本源，你的出世，是佇迦南地；亞摩利人是你的老父，你的老母是赫人。
EZE|16|4||論到你出世的景況，當你出世的日無給你轉臍，也無用水給你洗，互你清氣，攏無給你摻鹽，亦無用布給你包。
EZE|16|5||無人看顧你，給你做諸個事，憐憫你；你出世的日㧒佇田野，是因為你互人厭惡。
EZE|16|6||「我對你遐過，看見你翱佇你的血內，就對你講：你雖然佇你的血中，猶久通活；我實在對你講：你雖然佇你的血中，猶久通活。
EZE|16|7||我互你長成親像田裡所發生的，閣你漸漸成做大人，面貌清秀，奶肨，頭毛長，總是你猶原赤身露體。
EZE|16|8||「我對你遐過，看見你，看啊，彼時是你興起愛情的時，我就用衫仔裾蓋你，遮你的褪裼裼；閣對你咒誓，及你結約，你就屬佇我。這是主耶和華講的。
EZE|16|9||彼時我用水洗你，洗清氣你身體的血，閣用油抹你。
EZE|16|10||我互你穿綉(siù)花的衫，亦互你穿海狗皮的鞋，亦用幼苧布互你縖腰，閣用綢緞做衫互你moa，
EZE|16|11||我用妝飾的物妝飾你，用手環掛佇你的手，用金鍊仔掛佇你的頷頸。
EZE|16|12||我亦用環靠佇你的鼻，用耳鈎掛佇你的耳仔，用媠的帽戴佇你的頭殼。
EZE|16|13||按呢，你就有金銀的妝飾，所穿的是幼苧布及綢緞，及綉(siù)花的衫；所食的是幼幼的麵、蜂的蜜，及油。你亦極其媠，發達到王后的尊貴。
EZE|16|14||你媠的名聲傳佇列國中，是對你的媠完全，因為我有用我的榮光互你。這是主耶和華講的。
EZE|16|15||「獨獨你倚靠家己的媠，閣因為你的名聲就行淫亂。你放縱淫慾，互過路人出在伊的意思來行。
EZE|16|16||閣用你的衫妝飾高的所在，五色攏齊備，佇彼頂面行淫亂。此號事無欲來，亦無閣有。
EZE|16|17||你亦取我所互你金銀、媠的寶器為著家己做人的像，及伊行淫；
EZE|16|18||閣用你綉(siù)花的衫給伊moa，亦用我的膏油我的香料排佇伊的面前；
EZE|16|19||閣我所賞賜你的食物，幼麵、及油，及蜜，我所用來養飼你的，你就用伊排佇怹的面前來做芳味，實在有按呢。這是主耶和華講的。
EZE|16|20||閣你用你的子、你的查某子就是你所給我生者來獻互怹食。你行諸個淫亂豈是小可事？
EZE|16|21||你竟然閣刣死我諸個子來交付伊，互怹經過火來歸佇伊？
EZE|16|22||你行諸個一切可惡及淫亂的事，攏無想著你細漢赤身露體翱佇你血中的日。」
EZE|16|23||「（主耶和華講：你有災禍啊！有災禍啊！）
EZE|16|24||你行這一切歹代以後，閣為家己起花樓，佇逐條街路起高台。
EZE|16|25||你佇一切街路口起高台，互你的媠變做可惡者，閣及一切過路者多多行淫亂。
EZE|16|26||你亦及你隔壁國放縱情慾的埃及人行淫，加添你的淫亂，惹我受氣。
EZE|16|27||看啊，我伸出我的手攻擊你，減少你應用的物，閣將你交互怨恨你的非利士許個查某囝仔，互怹出在意思款待你。怹看見你行歹，來見誚。
EZE|16|28||你因為好色不知足，閣及亞述人行淫，及怹行淫了後，猶原無滿意，
EZE|16|29||你閣佇迦南地到迦勒底，行多多淫亂，猶久無滿意。
EZE|16|30||主耶和華講：你行這一切的事，是霸性淫婦的所行，可見你的心是偌軟弱！
EZE|16|31||因為你佇一切街路口起花樓，佇逐條街路起高台，因為你無親像別個娼妓，呣揲錢。
EZE|16|32||哇！你此個行淫的某啊，欲揲別人，來替丈夫。
EZE|16|33||人是用物送娼妓，你反轉用物送你相好的人，請怹對四圍來及你行淫。
EZE|16|34||你的行淫及別個婦仁人對反，因為呣是人尋你行淫；是你用物送人，呣是人送你；所以你及別個婦仁人對反。」
EZE|16|35||「因為按呢，你此個娼妓啊，著聽耶和華的話。
EZE|16|36||主耶和華按呢講：因為你傾出你的污穢，你及你所相好者褪裼裼行淫，閣因為你所拜一切可惡的偶像，閣為著所流你諸個子的血，就是你所獻互怹者，
EZE|16|37||看啊，因為按呢，我欲聚集你一切相好者就是你曾及伊宴樂者，及你一切所疼者，你一切所怨恨者，我欲對四圍聚集來攻擊你；亦欲對怹露出你的褪裼，互怹看你的褪裼。
EZE|16|38||我亦欲審判你，親像審判行淫及刣人的婦仁人一樣。我欲用大受氣妒忌，互你流血。
EZE|16|39||我閣欲將你交佇怹的手；怹欲拆毀你的花樓，毀壞你的高台，褪你的衫，搶你媠的寶器，留你赤身露體。
EZE|16|40||怹也欲導多多人起來攻擊你，用石頭擲死你，用刀劍鑿透你，
EZE|16|41||用火燒你的厝宅，佇多多婦仁人的面前審判你。我的確互你無閣行淫，亦無閣送人物。
EZE|16|42||按呢，我向你的大受氣欲息，我的妒忌亦欲離開你，我欲安靜無閣受氣。
EZE|16|43||因為你bē記得你細漢的日，佇這一切的事來激我，所以我欲照你所行的報應佇你的頭殼頂，互你無閣行淫，加添佇你一切可惡的事。這是主耶和華講的。」
EZE|16|44||「看啊，見若講俗語者欲用俗語挑剔你，講：『老母按呢，查某子也是按呢。』
EZE|16|45||你真正是恁老母的查某子，厭賤伊的丈夫及子兒；你真正是恁姊妹的姊妹，厭賤怹的丈夫及子兒。恁老母是赫人，恁老父是亞摩利人。
EZE|16|46||你的大姊是撒瑪利亞，伊及伊的眾查某子踮佇你的倒旁；你的小妹是所多瑪，伊及伊的眾查某子踮佇你的正旁。
EZE|16|47||你無學怹的所行，亦無照怹可惡的事去做，你掠做小可事，你一切所行的比怹卡臭。
EZE|16|48||主耶和華講：我指我的永活來咒誓，你的小妹所多瑪及伊眾查某子未有行你及你眾查某子所行的事。
EZE|16|49||看啊，你的小妹所多瑪的罪是此款：伊及伊的眾查某子心志驕傲，米糧飽足，享受安逸，攏無扶助困苦及喪鄉人的手。
EZE|16|50||怹自高，佇我的面前行可惡的事，我看了就將怹除去。
EZE|16|51||撒瑪利亞所犯的罪無你的一半，你加添可惡的事比怹卡多，閣對你所行一切可惡的事，互你的姊妹顯明是義。
EZE|16|52||你既然斷定你的姊妹做義，就著擔當你家己的凌辱；因為你所犯的罪比怹卡可惡，怹就比你卡義；你已經互你的姊妹顯明是義，你就著見誚擔當家己的凌辱。」
EZE|16|53||「我欲互怹受掠的倒轉來，就是互所多瑪及伊的眾查某子受掠的，撒瑪利亞及伊的眾查某子受掠者，以及怹中間恁受掠者，攏倒轉來，
EZE|16|54||通互你擔當家己的凌辱，閣對你一切所行互怹得著安慰的，來見誚。
EZE|16|55||你的姊妹所多瑪及伊的眾查某子欲倒來原位；撒瑪利亞及伊的眾查某子，欲倒來原位；你及你的眾查某子，亦欲倒來原位。
EZE|16|56||當你驕傲的日，你的嘴無講起你的小妹所多瑪。
EZE|16|57||彼時你的歹猶未發現，亞蘭諸個查某子連伊四圍的人猶未凌辱你；非利士諸個查某子平素佇四圍藐視你者，伊也未有凌辱你。
EZE|16|58||耶和華講：你好淫及可惡的事，你已經擔當啦。」
EZE|16|59||「因為主耶和華按呢講：你背約看輕咒誓，我欲照你所行來款待你。
EZE|16|60||總是我欲追念我佇你少年的時及你所立的約，亦欲及你設立永遠的約。
EZE|16|61||當你接納你的姊妹就是你的大姊及你的小妹的時，你欲記得你所行的來見誚；我亦欲將怹互你做查某子，獨獨呣是對你的約。
EZE|16|62||我欲及你設立我的約（你就知我是耶和華），
EZE|16|63||到我赦免你一切所做的時，你記得就見誚，閣因為你的凌辱，就無閣開嘴。這是主耶和華講的。」
EZE|17|1||耶和華的話臨到我講：
EZE|17|2||「人子啊，你著對以色列家出猜，設譬喻，
EZE|17|3||講主耶和華按呢講：有一隻大鷹，翅股大，翅尾長，毛草實，有五彩色，飛到黎巴嫩，取柏香樹中枝的枝尾，
EZE|17|4||遏折伊盡尾溜茈的枝，含到生理場，下佇買賣的人的城；
EZE|17|5||閣取彼所在的種，栽佇肥地，插佇多多水的邊頭，親像栽柳樹，
EZE|17|6||就漸漸大欉，成做葩藤低低的葡萄樹。伊的枝轉向彼隻鷹，根佇伊的下面，對按呢成做葡萄樹，生枝發藤。
EZE|17|7||「閣有一隻大鷹，翅大，毛實。看啊，此個葡萄樹對栽種的所在彎伊的根向伊，發伊的枝向伊，向望伊灌溉。
EZE|17|8||伊栽佇肥地多多水的邊頭，通發枝結果子，成做好的葡萄樹。
EZE|17|9||你著講，主耶和華按呢講：此個葡萄樹豈會發艷？鷹豈bē拔伊的根，除伊的果子，互伊枯焦嗎？互伊幼的葉攏枯焦，也呣免用大力及多多人拔出伊的根。
EZE|17|10||伊已經栽種，豈會發艷嗎？東風一下吹伊，豈bē攏枯焦嗎？欲佇伊發生的所在枯焦。」
EZE|17|11||耶和華的話閣臨到我講：
EZE|17|12||「你著給彼個悖逆的家講：恁豈呣知諸個是甚麼意思嗎？你著給怹講，巴比倫王到耶路撒冷，掠伊的君王及貴族，帶到伊巴比倫遐。
EZE|17|13||對王親的中間揀一人及伊立約，教伊咒誓，閣掠國內有勢力的人，
EZE|17|14||欲互國卑微bē會自強，獨獨守盟約就得著保存。
EZE|17|15||總是伊背叛，差使者去埃及，愛怹互伊馬及多多兵。伊豈會亨通嗎？行此號事的人豈會逃脫嗎？豈有背約猶走會離嗎？
EZE|17|16||主耶和華講：我指家己的永活來咒誓，巴比倫王設立伊做王。伊竟然藐視咒誓的話，背所立的約。因為按呢，伊的確死佇巴比倫王所踮的所在。
EZE|17|17||當怹起土堆造台，欲滅無多多人的時，法老導大隊兵及多多人來，也bē佇交戰中幫助伊。
EZE|17|18||伊背約來藐視咒誓，看啊，伊已經投降，猶久做出諸個一切的事，伊的確bē會逃脫。
EZE|17|19||所以主耶和華按呢講：「我指我的永活來咒誓，伊已經看輕指我所咒的誓，悖謬指我所立的約，我欲將此個罪歸佇伊的頭殼。
EZE|17|20||我欲用我的網拋佇伊的身上，伊欲互我的活罩罩著。我欲帶伊到巴比倫，亦欲佇遐審問伊干犯我的罪。
EZE|17|21||伊的軍隊中逃走者，攏欲倒佇刀下；所剩者，亦欲四散佇四方。恁就知講此個話者，是我──耶和華。」
EZE|17|22||主耶和華按呢講：「我亦欲取柏香樹中枝高的尾溜，來栽伊，亦欲對伊茈的枝的尾溜，遏折伊軟的枝，栽佇高高的山；
EZE|17|23||我欲栽伊佇以色列高地的山。伊就開枝結子，成做好的柏香樹，各樣的飛鳥欲歇佇伊的下面，歇佇伊的枝的蔭影下。
EZE|17|24||田野的樹木攏欲知我──耶和華互高的樹降低，低的樹升高；青翠的樹枯焦，枯焦的樹茂盛。我─耶和華按呢講伊，也成伊。」
EZE|18|1||耶和華的話閣臨到我講：
EZE|18|2||「恁佇以色列地啥事用此個俗語講『老父食酸的葡萄，子的嘴齒酸軟』？」
EZE|18|3||主耶和華講：「我指我的永活咒誓講，恁佇以色列中，無因由通閣用此個俗語。
EZE|18|4||看啊，攏總的神魂是屬佇我；親像老父的神魂屬佇我，子的神魂也是按呢；犯罪的神魂，伊欲死。
EZE|18|5||「人若公義，行公平及義理：
EZE|18|6||未曾上山頂食祭物，未曾仰望以色列家的偶像，未曾拍垃墋厝邊的某，未曾親近經期內的婦仁人，
EZE|18|7||未曾虧負人，是將欠債的人的當頭還伊；未曾強搶人的物，是用食物互枵的人食，用衣裳互褪裼的人穿；
EZE|18|8||未曾給借錢的人討利息，也無提利錢，勼手無做歹，佇兩旁的人的中間，照公道判決；
EZE|18|9||順趁我的律例，執守我的法度，照誠實行代誌──這是義人，的確得著活。這是主耶和華講的。
EZE|18|10||「設使伊生一個子，做強盜，做刣人的，抑是行許個歹的一項，無行頂面所講的好，反轉上山頂食祭物，閣拍垃墋厝邊的某，
EZE|18|11||（見結18：10）。
EZE|18|12||虧負困苦及喪鄉的人，強搶人的物，未曾用當頭還人，仰望偶像，行可惡的事，
EZE|18|13||給借錢的人討利息，提利錢；此個人豈會活嗎？伊的確bē活。伊行許個一切可惡的事，的確著死，伊的罪欲歸佇伊。
EZE|18|14||「看啊，設使伊生一個子，看見老父所行一切的罪就驚惶，無按呢去行；
EZE|18|15||未曾上山食祭物，未曾仰望以色列家的偶像，未曾拍垃墋厝邊的某，
EZE|18|16||未曾虧負人，未曾提人的當頭，未曾強搶人的物，是用食物互枵的人食，用衣裳互褪裼的人穿，
EZE|18|17||勼手無害喪鄉人，無討利錢，無提利息；伊順趁我的法度，執守我的律例，伊就無因為老父的罪過來死無，的確會活。
EZE|18|18||論到伊的老父；因為伊欺負人真傷重，強搶兄弟，佇本族中行呣好，看啊，伊欲因為家己的罪來死。
EZE|18|19||「恁猶啲講：『子怎樣無擔當老父的罪？』子若行正直及合理的事，守我一切的律例來行伊，伊的確會活。
EZE|18|20||犯罪的神魂，伊欲死。子的確無擔當老父的罪，老父也無擔當子的罪。義人的義欲歸佇伊家己，歹人的歹也欲歸佇伊家己。
EZE|18|21||「歹人若回頭離開所做一切的罪惡，執守我一切的律例，行正直及合理的事，伊的確會活，bē死。
EZE|18|22||伊所犯一切的罪過無閣給伊記得，佇所行的義，伊欲活。
EZE|18|23||主耶和華講：歹人死無，豈是我所歡喜嗎？我豈呣是歡喜伊回頭離開伊所行的路，來得著活嗎？
EZE|18|24||總是義人若越頭離開伊的義來犯罪，照歹人所行一切可惡的事來行，伊豈會活嗎？伊所行一切的義，攏無閣受記念；伊欲佇所犯的罪，所行的歹死佇彼中間。
EZE|18|25||「恁猶啲講：『主的路無公平！』以色列家啊，恁著聽，我的路豈無公平嗎？豈呣是恁的路無公平嗎？
EZE|18|26||義人若越頭離開伊的義來行罪惡，致到為著按呢來死，伊就因為所行的罪惡來死。
EZE|18|27||閣歹人若回頭離開伊所行的歹，來行正直及合理的事，伊欲互伊的神魂得著活。
EZE|18|28||因為伊有想，回頭離開伊所犯一切的罪過，伊的確活無死。
EZE|18|29||以色列家猶啲講：『主的路無公平！』以色列家啊，我的路豈無公平嗎？豈呣是恁的路無公平嗎？」
EZE|18|30||所以主耶和華講：「以色列家啊，我欲照恁逐人所行的審判恁。恁著回頭，離開所犯一切的罪過。按呢，罪過bē會互恁敗無。
EZE|18|31||恁著將所犯一切的罪過㧒擲離開恁，為家己成一個新的心及新的神。以色列家啊，恁乜使著死？
EZE|18|32||主耶和華講：人的死我無歡喜伊的死，所以恁著回頭來得著活。」
EZE|19|1||你著為以色列的王親做哀歌，
EZE|19|2||講：恁老母是甚麼？是母的獅，仆佇諸個獅的中間，佇細隻獅的中間養飼伊的子。
EZE|19|3||佇伊的子的中間飼一隻到大，學習咬物來食人。
EZE|19|4||列國聽見就佇怹的陷坑掠著，用鍊拖伊到埃及地。
EZE|19|5||母的獅看本身聽候到失望，就對伊細隻獅的中間閣取一隻養飼到大。
EZE|19|6||伊佇諸個獅的中間走來走去，成做勇的獅，學習咬物來食人。
EZE|19|7||伊知怹的宮殿，閣互怹的城變做拋荒；因為伊噤噤哮的聲，遍地及其中所有的就荒廢。
EZE|19|8||對按呢四圍的邦國對逐省來攻擊伊，用網拋佇伊的頂面；伊受掠佇怹的陷坑。
EZE|19|9||怹給伊鍊佇櫥裡，帶到巴比倫王遐，關伊佇堅固的所在，互伊的聲佇以色列山無閣聽見。
EZE|19|10||恁老母前親像葡萄樹，極其茂盛，栽佇水邊。因為水多，就結多多果子，發多多枝；
EZE|19|11||生出嚴硬的枝椏，通做掌權者的柺。伊佇艷艷的枝椏中做極高者，因為高，就伊的椏的中枝挺起，互人看見。
EZE|19|12||總是此欉葡萄樹因為大受氣抵著拔起來㧒佇地裡；東風吹乾伊的果子，嚴硬的枝椏遏折枯焦，互火燒燎去；
EZE|19|13||今栽佇曠野乾燥無水的地。
EZE|19|14||閣對伊枝椏的桿有火發出，燒伊的果子，致到伊無嚴硬的枝椏通做掌權者的枴。這是通哀傷的，通做哀歌。
EZE|20|1||第七年五月初十，有以色列的長老幾若人來欲問耶和華，坐佇我的面前。
EZE|20|2||耶和華的話臨到我講：
EZE|20|3||「人子啊，你著對以色列的長老講，給伊講，主耶和華按呢講：恁來是欲問我嗎？主耶和華講：我指我的永活來咒誓，我呣互你問。
EZE|20|4||人子啊，你欲審問怹，審問怹嗎？你著互怹知怹的列祖許個可惡的事，
EZE|20|5||對怹講，主耶和華按呢講：當我揀以色列的日，向雅各家的後裔抬起我的手，佇埃及地互怹識我，對怹抬起我的手，講：我是耶和華──恁的上帝。
EZE|20|6||彼日我對怹抬起手，欲導怹出埃及地，到我為著怹所講流奶及蜜的地；彼個地佇萬國中是卡有榮光的。
EZE|20|7||我對怹講，恁逐人著棄拺目睭所歡喜許個可惡的代；呣通因為埃及的偶像拍垃墋家己。我是耶和華──恁的上帝。
EZE|20|8||總是怹悖逆我，呣肯聽我，呣放拺怹逐人目睭所歡喜許個可惡的代，呣離開埃及的偶像。「我就講，我欲將我的大受氣傾佇怹的頂面，佇埃及地對怹一盡成我的受氣。
EZE|20|9||獨獨我因為我的名的緣故行代誌，免得我的名佇怹所徛起列邦中的面前受褻瀆，我導怹出埃及地，佇列邦中的目睭前互怹識我。
EZE|20|10||按呢，我就互怹出埃及地，導怹到曠野，
EZE|20|11||將我的律例賞賜怹，將我的法度指示怹；就是人若行伊欲對伊來得著活者。
EZE|20|12||閣我用我的安息日賞賜怹，通佇我及怹的中間做證據，互怹知我──耶和華是互怹成做聖者。
EZE|20|13||總是以色列家佇曠野悖逆我，無順趁我的律例，棄拺我的法度（就是人若行伊，欲對伊來得著活者），大大犯著我的安息日。「我就講，欲佇曠野將我的大受氣傾佇怹的頂面，滅無怹。
EZE|20|14||獨獨我因為我的名的緣故行代誌，免得我的名受褻瀆佇列邦人的目睭前，就是許個看見我導怹出埃及的列邦。
EZE|20|15||閣我佇曠野對怹抬起我的手講，我無欲導怹入我所賞賜怹流奶及蜜的地（彼個地佇萬國中卡有榮光的）；
EZE|20|16||因為怹厭賤我的法度，無順趁我的律例，犯著我的安息日，怹的心意向怹的偶像。
EZE|20|17||雖然按呢，我的目睭猶久是惜怹，無毀滅怹，無佇曠野給怹滅了了。
EZE|20|18||「我佇曠野對怹的子兒講：莫得趁恁老父的律例，莫得守怹的法度，亦莫得因為怹的偶像拍垃墋家己。
EZE|20|19||我是耶和華──恁的上帝，恁著順趁我的律例，守我的法度來行伊，
EZE|20|20||閣用我諸個安息日做聖。諸個日佇我及恁的中間做證據，互恁知我是耶和華──恁的上帝。
EZE|20|21||獨獨怹的子兒悖逆我，無順趁我的律例，亦無守我的法度來行伊（就是人若行伊，欲對伊來得著活者），怹犯著我的安息日。「我就講，我欲將我的大受氣傾佇怹的頂面，佇曠野一盡成我的受氣攻擊伊。
EZE|20|22||雖然按呢，我猶久勼我的手為著我的名的緣故行代誌，免得我的名受褻瀆佇列邦人的目睭前，就是許個看見我導怹出埃及的列邦。
EZE|20|23||閣我佇曠野對怹抬起我的手講，欲分散怹佇列國，四散怹佇列邦；
EZE|20|24||因為怹無趁我的法度，厭賤我的律例，犯著我的安息日，目睭意向怹老父的偶像。
EZE|20|25||閣我用呣好的律例，及bē會對伊來得著活的法度互怹。
EZE|20|26||怹用一切的頭上子經過火，我就佇怹的祭祀給怹拍垃墋，互怹荒廢，互怹知我是耶和華。
EZE|20|27||「人子啊，你著對以色列家講話，給怹講，主耶和華按呢講：恁的列祖得罪我用按呢褻瀆我；
EZE|20|28||因為我導怹到我抬起手欲賞賜怹的地，怹看見逐個高山，逐欉艷的樹；就佇遐獻怹許個祭祀，獻激我受氣的禮物，亦佇遐燒芳芳的牲禮，及灌奠。
EZE|20|29||我就對怹講：恁所上彼個高位是甚麼？（伊的名叫做巴麻直到今仔日。）
EZE|20|30||所以你著對以色列家講，主耶和華按呢講：恁猶原照恁列祖所行的拍垃墋家己嗎？猶原趁怹可惡的事行淫嗎？
EZE|20|31||恁獻禮物互恁的子經過火的時，猶原將一切的偶像拍垃墋家己，到今仔日嗎？以色列家啊，我豈欲互恁問嗎？主耶和華講：我指我的永活來咒誓，我的確呣互你問。
EZE|20|32||「恁講：阮欲親像外邦人，親像列國的宗族，去服事柴的、石的。恁發起此號心意，斷斷bē成。」
EZE|20|33||主耶和華講：「我指我的永活來咒誓，我欲用大權能的手及伸出的手骨，及傾出的大受氣做恁的王。
EZE|20|34||我欲用大權能的手及伸出的手骨，及傾出的大受氣，對列邦中導恁出，亦對恁四散去許個國聚集恁。
EZE|20|35||我欲導恁到外邦人的曠野，佇遐當面審問恁。
EZE|20|36||我按怎樣佇埃及地的曠野審問恁的列祖，亦欲按呢審問恁。這是主耶和華講的。
EZE|20|37||我欲互恁經過枴仔下，亦欲互恁受約的拘束。
EZE|20|38||我欲對恁中間一盡除許個悖逆及得罪我的人，導怹出怹寄腳的地方，總是怹bē得入以色列地。恁就知我是耶和華。
EZE|20|39||「以色列家啊，論到恁，主耶和華按呢講：去啊，逐人服事伊的偶像，獨獨後來的確欲聽我，無閣用禮物及偶像褻瀆我的聖名。
EZE|20|40||「主耶和華講：佇我的聖山，就是以色列高的山，佇遐以色列全家的眾人欲佇彼個地服事我。佇遐我欲接納恁，佇遐我欲給恁討禮物及恁起頭熟的土產，以及恁一切的聖物。
EZE|20|41||我對諸個百姓中導恁出，對恁四散去的列國中聚集恁，彼時我欲接納恁親像芳香；我欲佇恁得著顯明做聖互外邦人看見。
EZE|20|42||我導恁入以色列地，就是我抬起我的手講欲賞賜恁列祖的地，彼時恁就知我是耶和華。
EZE|20|43||佇遐恁欲記得恁的所行所做，就是恁對許個來拍垃墋恁家己者，閣欲因為恁所行一切的歹來家己厭惡。
EZE|20|44||主耶和華講：以色列家啊，我為著我的名的緣故，無照恁的歹所行及恁的腐敗的所做款待恁；恁就知我是耶和華。」
EZE|20|45||耶和華的話臨到我講：
EZE|20|46||「人子啊，你的面著向南方，向南方傾出話攻擊南方田野的樹林來宣傳。
EZE|20|47||對南方的樹林講，著聽耶和華的話。主耶和華按呢講：看啊，我欲佇你中間起火，燒你中間一切青翠的樹及枯焦的樹，猛烈的火焰的確無熄。對南到北，逐面攏受燒。
EZE|20|48||凡若有血氣者攏欲知起火者，是我耶和華。」
EZE|20|49||對按呢我講：「嗐啊！主耶和華啊，人攏議論我講：伊豈呣是啲講譬喻？」
EZE|21|1||耶和華的話臨到我講：
EZE|21|2||「人子啊，你著面向耶路撒冷向許個聖所傾出話，攻擊以色列地來宣傳。
EZE|21|3||對以色列地講，耶和華按呢講：看啊，我欲抵敵你，亦欲拔我的刀出伊的鞘，對你的中間剪除義人歹人。
EZE|21|4||我既然欲對你中間剪除義人及歹人，所以我的刀欲出伊的鞘，對南到北攻擊一切有血氣的；
EZE|21|5||一切有血氣的就知我──耶和華已經拔刀出伊的鞘，的確無閣收入。
EZE|21|6||人子啊，你著吐氣，腰骨折，痛苦吐氣，佇怹的面前。
EZE|21|7||怹問你講：『你啥事吐氣？』你就著講：『因為有風聲、代誌欲來。人的心攏欲消溶，手攏酸軟，精神衰敗，腳頭窩軟弱親像水。看啊，此個事啲來，的確會成。這是主耶和華講的。』」
EZE|21|8||耶和華的話臨到我講：
EZE|21|9||「人子啊，你著宣傳講。耶和華按呢講，你著講：有刀、有刀，是磨利鑢光的；
EZE|21|10||磨利是欲刣人，鑢光是欲親像閃爁。咱豈通歡喜嗎？我的子的枴仔藐視眾樹木。
EZE|21|11||此支刀已經交互人鑢光，通互人的手抬伊。伊已經磨利鑢光，通交佇刣人者的手。
EZE|21|12||人子啊，你著喝喉叫，因為此個臨到我的百姓及以色列一切的貴族。怹及我的百姓攏交佇刀下，所以你著搭大腿。
EZE|21|13||有試驗的事；若彼個藐視的枴仔歸佇無，欲按怎樣啊？這是主耶和華講的。
EZE|21|14||「人子啊，你著搭手宣傳。此支刀著三擺加倍，就是互人著重傷的刀，亦是互大人著重傷的刀，入佇密房者。
EZE|21|15||我備辦互人驚的刀，攻擊怹一切的城門，互怹的心消溶，加添怹跋倒的事。嗐啊，此支刀創到親像閃爁，磨到真利，欲刣死人。
EZE|21|16||你著合倚，向正旁，排陣向倒旁；出在你的面向叨落，就向遐。
EZE|21|17||我亦欲搭手，亦欲互我的大受氣息。這是我──耶和華講的。」
EZE|21|18||耶和華的話閣臨到我講：
EZE|21|19||「人子啊，你著為著本身設二條路，通互巴比倫王的刀劍對遐來。此二條路著對一所在分出，閣著畫一支手畫佇透到城的路頭。
EZE|21|20||你著設一條路，互刀來到亞捫人的拉巴；也通到猶大堅固的城耶路撒冷。
EZE|21|21||因為巴比倫王徛佇雙叉路遐，佇二條路頭欲占卜。伊的搖箭問偶像，驗牲禮的肝；
EZE|21|22||佇伊的正手有占卜去耶路撒冷的箭，設羊頭錘，開嘴喝刣，大聲喉叫，設羊頭錘，攻擊城門，起土堆造台。
EZE|21|23||許個曾對怹咒誓的人，看伊做假的占卜；總是伊欲互人記得怹的歹，致到怹眾人受掠。」
EZE|21|24||所以主耶和華按呢講：「因為恁的過失露現，互恁的罪過抵著記得，致到恁的罪惡佇恁的行做攏顯出；閣因為恁受記得，欲互人的手所掠，
EZE|21|25||你此個受重傷行歹的以色列王啊，你的罪惡貫滿，你的日子到啦。
EZE|21|26||主耶和華按呢講：著除去王帽，㨨冕旒，無閣有此號景況；今欲互低者升高，高者降低。
EZE|21|27||我欲捙倒，捙倒，捙倒伊；無閣有此個，聽候應該得著者到，我就互伊。」
EZE|21|28||「人子啊，你著宣傳講：主耶和華論到亞捫人及怹的侮慢，有按呢講，你著講：有刀、有拔出的刀，已經鑢光，欲刣死人，互伊親像閃爁欲吞滅人。
EZE|21|29||人為著你看虛假的異象，行白賊的占卜，將你下佇受重傷歹人的頷頸。怹的罪惡貫滿，怹的日子到啦。
EZE|21|30||互刀入鞘！我欲佇你受造的位、生長的地，審判你。
EZE|21|31||我欲將我的痛恨傾佇你的身上，將我大受氣的火歕佇你；交你佇殘忍gâu刣人者的手。
EZE|21|32||你欲做燃火的柴，你的血欲流佇此個地方，你無閣得著紀念；因為這是我──耶和華講的。」
EZE|22|1||耶和華的話閣臨到我講：
EZE|22|2||「人子啊，你欲審問，審問互人流血的城嗎？著互伊知伊一切可惡的事。
EZE|22|3||你著講，主耶和華按呢講：此個城有流人的血佇彼內面，互伊的日子到，閣妝偶像拍垃墋家己，陷害家己。
EZE|22|4||因為你互人流血，就有罪；你妝偶像，是拍垃墋家己，就你互你的日近，你已經到你的年。所以我互你受列國的凌辱，列邦的恥笑。
EZE|22|5||你此個臭名多多擾亂的城啊，許個離開你近、離開你遠者攏欲恥笑你。
EZE|22|6||「看啊，以色列的首領逐個逞伊氣力，佇你中間流人的血。
EZE|22|7||佇你中間有侮慢父母，佇你中間有壓制出外人，佇你中間有虧負孤兒寡婦者。
EZE|22|8||你看輕我的聖物，犯著我的安息日。
EZE|22|9||佇恁中間有誹謗人、欲互人流血者；佇恁中間有佇山頂食祭物，佇恁中間有行淫亂。
EZE|22|10||佇恁中間有露現老父的下體，佇恁中間有凌辱月經無清氣的婦仁人者。
EZE|22|11||有人及厝邊的某行可惡的事；也有人淫伊的媳婦來拍垃墋伊；佇恁中間亦有人凌辱伊的姊妹就是伊的老父的查某子。
EZE|22|12||佇恁中間有受賄賂來流人的血；你亦有提利錢討利息。你因為貪心，勒索厝邊得著財利，竟然bē記得我。這是主耶和華講的。
EZE|22|13||「看啊，我因為你所得不義的錢，及你中間所流的血，我就拍手。
EZE|22|14||到我辦你的日，你的心猶會忍受嗎？你的手猶會有力嗎？我──耶和華講此個話，就欲照按呢行。
EZE|22|15||我欲分散你佇列國，四散你佇列邦。我欲除你中間的污穢。
EZE|22|16||你欲佇列國人的面前，因為家己所行的受褻瀆，你就知我是耶和華。」
EZE|22|17||耶和華的話臨到我講：
EZE|22|18||「人子啊，以色列家在我看是渣滓。怹攏是火爐中的銅、錫、鐵、鉛，是銀的渣滓。
EZE|22|19||所以主耶和華按呢講：因為恁攏成做渣滓，看啊，我欲聚集恁佇耶路撒冷的中間。
EZE|22|20||人怎樣將銀、銅、鐵、鉛、錫，聚集佇火爐中，牽火互伊鎔；按呢，我亦欲用我的受氣及大受氣，聚集恁下恁佇遐，來鎔化恁。
EZE|22|21||我欲聚集恁，用我大受氣的火歕恁，恁就佇彼中間鎔化。
EZE|22|22||銀怎樣鎔佇火爐中，恁亦欲按呢鎔佇彼中間，恁就知我──耶和華傾出我的大受氣佇恁的頂面。」
EZE|22|23||耶和華的話臨到我講：
EZE|22|24||「人子啊，你著對此個地講：你是未得著清氣的地，佇大受氣的日亦無落雨佇你遐。
EZE|22|25||伊中間的先知攏結黨，親像噤噤哮的獅抓著所搶的物。怹吞食人的神魂，搶人的貨財寶物，互怹的中間的守寡人閣卡多。
EZE|22|26||伊的祭司改斜我的律法，褻瀆我的聖所，無分別聖的及粗俗的，亦無互人分別無清氣的及清氣的，閣掩目睭呣看我諸個安息日；我亦佇怹中間受褻瀆。
EZE|22|27||伊的貴族親像豺狼抓著所搶的物，刣人流血，傷害人的生命，愛得著不義的錢。
EZE|22|28||伊的先知親像用灰水給怹筅白，看虛假的異像，用白賊給怹占卜，講：『主耶和華按呢講』，其實耶和華無影講。
EZE|22|29||國內的百姓一味行壓制，慣練搶人，虧負喪鄉困苦者，無情理欺壓出外人。
EZE|22|30||我佇怹中間尋看有一人通來圍牆，佇我的面前為著此個國徛佇破隙的所在，互我無剿滅伊，總是尋無一個。
EZE|22|31||所以我用我的痛恨傾佇怹的頂面，用我大受氣的火滅怹，照怹所行的報應佇怹的頭殼頂。這是主耶和華講的。」
EZE|23|1||耶和華的話閣臨到我講：
EZE|23|2||「人子啊，有二個婦仁人，是像一個老母生者，
EZE|23|3||怹佇埃及行淫，就是佇少年的時行淫。佇遐怹的奶互人壓，閣佇遐人勒伊在室女的奶頭。
EZE|23|4||怹的名，大姊名阿荷拉，小妹名阿荷利巴。怹攏嫁互我，生子查某子。論到怹的名，阿荷拉就是撒瑪利亞，阿荷利巴就是耶路撒冷。
EZE|23|5||「阿荷拉嫁互我了後就行淫亂，戀愛伊相好的人，就是伊的隔壁國亞述人。
EZE|23|6||怹穿藍色的衫，做省長、做官員，攏是可愛的少年人，騎馬的勇士。
EZE|23|7||伊就及怹行淫，就是及伊所中意的亞述人，見若伊所戀愛者，就用怹一切的偶像，來拍垃墋家己。
EZE|23|8||伊亦無放拺伊，佇埃及慣練行的淫亂，因為伊猶少年的時，就有人及伊相及睏，勒伊在室女的奶，閣流出伊淫亂的事佇遐。
EZE|23|9||因為按呢，我將伊交佇伊相好的人的手，就是伊所戀愛的亞述人的手。
EZE|23|10||怹就露現伊的下體，用刀刣伊，掠伊的子查某子，互伊佇婦仁人中留臭名，因為怹對伊行審判。
EZE|23|11||「伊的小妹阿荷利巴看見按呢，就比伊閣卡放縱淫慾，行淫亂比伊的大姊卡傷重。
EZE|23|12||伊戀愛隔壁國的亞述人，就是穿極媠的衣服，做省長、做官員，騎馬的勇士，攏是可愛的少年人。
EZE|23|13||我看見伊受拍垃墋，姊妹仔二個行像路。
EZE|23|14||伊亦加添伊的淫行，因為伊看見人的像畫佇壁裡，就是用朱紅色所畫迦勒底人的像，
EZE|23|15||腰縖帶，頭殼包彩色的巾垂落來，看了親像軍長，照巴比倫人的形像；怹的本所在就是迦勒底。
EZE|23|16||伊一下看見就戀愛怹，差使者去迦勒底遐見怹。
EZE|23|17||巴比倫人就來及伊上愛情的眠床，行淫拍垃墋伊。伊受拍垃墋，以後心就及怹冷淡。
EZE|23|18||按呢，伊露現伊的淫行，閣露現伊的下體；我的心就及伊冷淡，親像前及伊的大姊冷淡一樣。
EZE|23|19||伊猶久閣卡淫行，記得伊少年佇埃及地行淫亂的日。
EZE|23|20||戀愛伊相好的人，身體勇精足，親像驢親像馬。
EZE|23|21||按呢，你就記得你少年的時的淫行。彼時，埃及人壓你的奶，憶著你少年的奶。」
EZE|23|22||阿荷利巴啊，主耶和華所以按呢講：「看啊，我欲激動你諸個相好的來攻擊你，就是你的心所冷淡者。我欲互伊四圍來攻擊你。
EZE|23|23||就是巴比倫人、迦勒底眾人，及比割、書亞、哥亞諸個族，亞述的眾人及怹來，省長、官員、軍長、有名聲的、騎馬的，攏是可愛的少年人。
EZE|23|24||怹欲帶軍器、戰車、運糧的車、導大隊的眾人來攻擊你。怹夯大牌小牌，頭盔，排陣佇你的四圍攻擊你。我欲將審判的事交代怹，怹欲用怹的律法審判你。
EZE|23|25||我欲用我的妒忌攻擊你；怹欲用大受氣辦你。怹欲割你的鼻及耳仔；你所剩的人欲倒佇刀下。怹欲掠你的子查某子；閣你所留者欲互火燒燎去。
EZE|23|26||怹欲剝你的衣服，搶你媠的寶物。
EZE|23|27||按呢，我欲互你的淫行及你佇埃及地慣練行的淫亂攏息，互你無閣抬目看怹，亦無閣紀念埃及。
EZE|23|28||因為主耶和華按呢講：看啊，我欲將你交佇你所怨恨的人的手，就是你的心及怹冷淡的人的手。
EZE|23|29||怹欲怨恨來辦你，搶提你一切勞碌來得著的，剩你一個赤身露體。你淫亂的下體，連你的淫行，及你的淫亂，攏欲露現。
EZE|23|30||你會抵著許個代誌；因為你隨外邦人來行淫，閣因為你對怹諸個偶像來染垃墋。
EZE|23|31||你有行你的大姊的路，所以我欲將伊的杯交佇你的手。」
EZE|23|32||主耶和華按呢講：你欲飲你的大姊所飲的杯；彼個杯深閣闊，貯真多，你就欲互人恥笑譏刺。
EZE|23|33||你欲大酒醉，大憂苦，飲恁大姊撒瑪利亞的杯，就是互人卬愕淒慘的杯。
EZE|23|34||你欲飲此個杯，飲到乾乾。閣咬破杯的坯，拆裂家己的奶；因為此個事我曾講伊。這是主耶和華講的。
EZE|23|35||所以主耶和華按呢講：「因為你bē記得我，將我㧒佇你的尻脊後，今你著擔當你的淫亂及你放縱私慾的罪。」
EZE|23|36||耶和華閣對我講：「人子啊，你欲審問阿荷拉及阿荷利巴嗎？著指出怹所行可惡的事。
EZE|23|37||怹行淫，亦有血佇伊的手，閣及偶像行淫，亦互怹對我所生的子經過火互怹吞食。
EZE|23|38||此個以外，怹猶有對我按呢行，就是像日拍垃墋我的聖所，干犯我諸個安息日。
EZE|23|39||怹刣子獻互偶像，當彼日閣入我的聖所，來拍垃墋伊。看啊，怹佇我的厝內按呢行。
EZE|23|40||「閣恁差使者去請遠遠的人。使者到怹遐的時，看啊，怹就來。你為著怹洗身軀、畫目眉，用手飾家己妝飾，
EZE|23|41||坐佇媠的眠床，床前祀一塊桌，將我的香料我的香油排佇彼頂面。
EZE|23|42||及伊佇遐的有歸陣的人，安悅歡喜的聲，亦有粗俗人及酒漢對曠野相及來，將手環掛佇怹二個的手，將媠帽戴佇怹的頭殼。
EZE|23|43||「我論到此個老的淫婦有講：現在人猶欲及伊行淫，伊亦欲及人行淫。
EZE|23|44||人入去就近伊，親像就近娼妓，按呢怹就近二個淫婦，阿荷拉及阿荷利巴。
EZE|23|45||欲有義人，照審判淫婦的例，及流人的血的婦仁人的例，來審判怹；因為怹是淫婦，亦有血佇伊的手。」
EZE|23|46||主耶和華按呢講：「我欲導多多人來攻擊怹，互怹受㧒來㧒去，抵著搶奪。
EZE|23|47||許個人欲用石頭擲死怹，用刀劍刣死怹，閣刣死怹的子查某子，用火燒怹的厝宅。
EZE|23|48||按呢，我欲互境內無閣有淫行，通互一切的婦仁人受警戒，無學恁的淫行。
EZE|23|49||人欲照恁的淫行報應恁；恁也欲擔當諸個拜偶像的罪，恁就會知我是耶和華。」
EZE|24|1||第九年十月初十日，耶和華的話閣臨到我講：
EZE|24|2||「人子啊，今仔日抵抵是巴比倫王就近耶路撒冷的日，你著將今仔日記伊的名，
EZE|24|3||著對此個悖逆的家設譬喻講，主耶和華按呢講：將鼎祀佇火裡，已經祀好，就傾水佇內面；
EZE|24|4||將肉塊，就是一切肥媠的肉塊、前腿後腿，攏拾下佇內面，揀好的骨疊互伊滿；
EZE|24|5||取羊群中第一好的，將柴疊佇鼎下，互鼎滾沖沖，通將骨kûn佇彼內面。
EZE|24|6||「主耶和華按呢講：有災禍啊！此個互人流血的城，就是生銹的鼎。伊的銹猶未除去，著將肉塊對彼中間一塊一塊提出來，無給伊拈鬮。
EZE|24|7||城中有受刣的人的血，傾佇光光的石磐頂，無傾佇地裡，通用土蓋。
EZE|24|8||此個城內所流的血，傾佇光光的石磐頂，無通遮蓋，是我互伊按呢，為著欲激大受氣行報應。
EZE|24|9||所以主耶和華按呢講：有災禍啊！此個互人流血的城，我亦欲疊大堆的火柴，
EZE|24|10||添柴互火真炎，將肉炤爛，將湯熬洘，互骨灰嚕去；
EZE|24|11||將鼎傾空祀佇啲𤏸的炭頂，互鼎煏熱互銅燒紅，鎔其中的污穢，除彼頂面的銹。
EZE|24|12||伊著磨厭倦，總是所生大大的銹猶原無落；伊的銹就若佇火裡亦bē除去。
EZE|24|13||佇你的污穢中有淫行，我曾清氣你，你猶久無清氣。所以你的污穢bē閣得著清氣，到我對你發出的大受氣息。
EZE|24|14||我──耶和華曾講伊，彼個事的確成，我也欲行伊，的確無反覆，的確無憐憫，亦無退悔。人欲照你的抬動照你的行做審判你。這是主耶和華講的。」
EZE|24|15||耶和華的話閣臨到我講：
EZE|24|16||「人子啊，看啊，我欲將你的目睭所意愛者忽然取去，總是你呣通悲哀啼哭，亦呣通流目屎，
EZE|24|17||獨獨通暗靜吐氣，呣通出聲，呣通辦理喪事；頭殼猶原著包頭巾，腳猶原著穿鞋，呣通掩你的嘴唇，也呣通食弔喪的餅。」
EZE|24|18||對按呢我將此個事早起時給百姓講，下昏我的某就死。隔早起我就趁命令來行。
EZE|24|19||百姓問我講：「你按呢做及阮有甚麼干涉，你豈可無給阮講？」
EZE|24|20||我應怹講：「耶和華的話臨到我講：
EZE|24|21||『你著給以西結家講，主耶和華按呢講：看啊，我欲拍垃墋我的聖所，就是恁的勢力所誇口，恁的目睭所意愛，恁的心所疼惜者，閣恁所留佇遐的子查某子欲倒佇刀下。
EZE|24|22||彼時，恁欲照我所行的來行，無掩恁的嘴唇，亦無食弔喪的餅。
EZE|24|23||恁的頭殼猶原包頭巾，腳欲穿鞋；無悲哀無啼哭。恁欲佇恁的罪惡中消滅，相對面吐氣。
EZE|24|24||以西結欲按呢做恁的兆頭；凡若伊所行的，恁亦欲按呢行。此個代誌若到，恁就知我是耶和華。』
EZE|24|25||「人子啊，當我除去怹所倚靠的，及怹所歡喜的榮光，怹的目睭所意愛者，怹的心所疼惜者就是怹的子兒。
EZE|24|26||彼日得著脫離的人豈無來你遮，互你親耳聽見此個事嗎？
EZE|24|27||當彼日，你的嘴就開，你就及得著脫離的人講話，無閣啞口。你欲按呢做怹的兆頭，怹就知我是耶和華。」
EZE|25|1||耶和華的話臨到我講：
EZE|25|2||「人子啊，你著面向亞捫族宣傳，攻擊怹，
EZE|25|3||講：恁著聽主耶和華的話。主耶和華按呢講：我的聖所受拍垃墋，以色列地抵著拋荒，猶大家互人掠；彼時，你因為諸個事用話攻擊怹講：『呼哉！』。
EZE|25|4||看啊，所以我欲將你交互東方的人做業；怹欲佇你的所在紮營徛起，食你的果子，飲你的奶。
EZE|25|5||我欲互拉巴做駱駝的寮(tiâu)，互亞捫族的地做羊群倒的所在，恁就知我是耶和華。」
EZE|25|6||主耶和華按呢講：「因為你搭手頓腳，滿心藐視，向以色列地歡喜，
EZE|25|7||看啊，所以我伸我的手攻擊你，將你交互列國搶去。我欲對列邦中剪除你，互你佇萬國中敗無。我欲除滅你，你就知我是耶和華。」
EZE|25|8||主耶和華按呢講：「因為摩押及西珥有啲講：『看啊，猶大家及眾國無各樣』，
EZE|25|9||看啊，因為按呢我欲開摩押的邊界對諸個城，對伊邊界諸個城做伊本國的榮光的，就是伯耶西末、巴力免、基列亭，
EZE|25|10||互伊及亞捫族攏交佇東方的百姓做業，互亞門族無閣受記念佇列邦中。
EZE|25|11||我也欲審判摩押，怹就知我是耶和華。」
EZE|25|12||主耶和華按呢講：「因為以東的所行，就是攻擊猶大家來報讎，對怹的報讎，來犯重罪，
EZE|25|13||所以主耶和華按呢講：我欲伸我的手攻擊以東，剪除怹遐的人及精牲，互伊拋荒對提幔，到底但，人攏死佇刀下。
EZE|25|14||閣我欲用我的百姓以色列的手來報我的仇讎佇以東；怹欲照我的受氣，照我的大受氣來行佇以東，就怹欲知我的報讎。這是主耶和華講的。」
EZE|25|15||主耶和華按呢講：「因為非利士人行報讎，存心藐視來報讎，結死怨，欲剿滅怹，
EZE|25|16||所以主耶和華按呢講：看啊，我欲伸我的手攻擊非利士人，我欲剪除基提人，滅無沿海所剩的百姓。
EZE|25|17||我欲用大受氣的責罰，對怹行大的報讎。我對怹報讎的時，怹就知我是耶和華。」
EZE|26|1||第十一年月的初一，耶和華的話臨到我講：
EZE|26|2||「人子啊，因為推羅向耶路撒冷講：『呼哉！彼個做列邦的門的已經破，今歸向我；伊已經拋荒，我欲豐盛。』
EZE|26|3||所以，主耶和華按呢講：推羅啊，看啊，我及你做對敵，我亦欲互多多國起來攻擊你，親像海互伊的湧夯起來一樣。
EZE|26|4||怹欲毀壞推羅的城牆，拆伊的守更樓。我亦欲敲伊的土粉，互伊成做光裸裸的石磐。
EZE|26|5||伊欲佇海中做曝網的所在，亦欲成做列國所搶的物。因為我有講伊。這是主耶和華講的。
EZE|26|6||屬佇推羅許個城的百姓欲互刀劍刣死，怹就知我是耶和華。」
EZE|26|7||因為主耶和華按呢講：「看啊，我欲互列王的王就是巴比倫王尼布甲尼撒對北方導馬、車、馬兵、軍隊，及多多百姓來攻擊推羅。
EZE|26|8||伊欲用刀劍刣死屬佇你許個城的百姓，亦欲紮營攻擊你，起土堆攻擊你，捾盾攻擊你。
EZE|26|9||伊欲安設摃城的錘，攻破你的城牆，用斧頭拆毀你的守更樓。
EZE|26|10||因為伊的馬真多，土粉遮蓋你。伊入你的城門，親像人入有破隙的城。彼時，因為騎馬者及運糧車、戰車的聲，你的城欲振動。
EZE|26|11||伊的馬蹄欲睭踏你一切的街路，伊欲用刀刣死你的百姓；你堅固的柱欲倒佇土腳。
EZE|26|12||伊欲搶你的財寶，及你的貨物，毀你的城牆，拆你媠的厝，閣將你諸個石、諸個柴、諸個土攏㧒佇水中。
EZE|26|13||我欲互你唱歌的聲攏息，你彈琴的聲無閣聽見。
EZE|26|14||我欲互你成做光裸裸的石磐，做曝網的所在；你無閣受起造，因為我耶和華講伊，這是耶和華講的。」
EZE|26|15||主耶和華對推羅按呢講：「佇你中間有大大刣人的事，受傷的人唉唉孱的時，因為你倒壞的聲，海嶼豈無攏振動嗎？
EZE|26|16||彼時海邊許個君王欲對伊的王位落來，除去伊的禮服，褪去媠衫，穿愕愕惙，坐佇土腳，時時刻刻啲抖，為著你卬愕。
EZE|26|17||怹欲為你做哀歌對你講：你此個有名聲的城，平素是行船的人所徛起，佇海面做堅固的；平日伊及徛起的百姓，互一切踮佇遐的人無呣驚惶；今怎樣滅無啊！
EZE|26|18||今佇你此個倒壞的日，眾海嶼欲愕愕惙；海中諸個海嶼看見你無去，就攏驚惶。」
EZE|26|19||因為主耶和華按呢講：「我互你做拋荒的城，親像互許個無人徛起的城；閣互深淵pôaⁿ過你，大水蓋密你。
EZE|26|20||彼時，我互你及許個落陰府者，相及落去到古早人遐，互你踮佇地下深的所在，對古早拋荒的所在，及許個落陰府的人佇啲，無閣有人徛起佇遐。佇活人的地無閣有榮光。
EZE|26|21||我欲互你做通驚者，無閣留佇世間；雖然人尋你，亦永永尋bē著。這是主耶和華講的。」
EZE|27|1||耶和華的話閣臨到我講：
EZE|27|2||「人子啊，著為推羅做哀歌，
EZE|27|3||給推羅講：你徛起海口，及列國眾海嶼買賣做生理。主耶和華按呢講：推羅啊，你曾講：我是完全媠者。
EZE|27|4||你的境界佇海中，起造你的互你的媠完全。
EZE|27|5||怹用示尼珥的松樹做你一切的板，用黎巴嫩的柏香樹做你的船桅，
EZE|27|6||用巴珊的橡樹做你的槳，用基提海嶼的黃楊柴入象牙做你坐的板。
EZE|27|7||用埃及綉花的幼苧布做你的篷，做你的旗；用以利沙海嶼藍色、紫色的布做你的涼棚。
EZE|27|8||西頓及亞發徛起的百姓做你的划槳者。你中間gâu的人做你的按舵者。
EZE|27|9||迦巴勒老練者及gâu的人，攏佇恁中間做補船孔者；一切過海的船隻及怹的水手攏佇你中間經營生理的事。
EZE|27|10||「波斯、路德、弗的人佇你軍營中做戰士；怹佇你的中間掛盾牌及頭盔，顯明你的媠。
EZE|27|11||亞發人及你的軍隊攏佇你四圍的牆頂，你的守更樓亦有勇士；怹掛怹的盾牌佇你四圍的牆壁，成全你的媠。
EZE|27|12||「他施人因為逐樣的財物充足，就做你的客商，帶銀、鐵、錫、鉛，來換你的貨物。
EZE|27|13||雅完人、土巴人、米設人，攏及你交關；怹用人口及銅器來換你的貨物。
EZE|27|14||陀迦瑪族用馬及戰馬及騾來換你的貨物。
EZE|27|15||底但人及你交關，多多海嶼做你的下盤生理；怹帶象牙、黑木柴及你交換。
EZE|27|16||亞蘭人因為你的製造充足，就做你的客商；怹用綠寶石、紫色的布、綉花的物、幼苧布、珊瑚，紅寶石來換你的貨物。
EZE|27|17||猶大及以色列地的人攏及你交關；怹用米匿的麥、餅、蜜、油、乳香來換你的貨物。
EZE|27|18||大馬色人因為你的製造充足，閣因為逐樣的財物充足，就帶黑本的酒及白羊毛及你交關。
EZE|27|19||威但人及雅完人帶線及光的鐵、肉桂、菖浦，佇你的街市換你的貨物。
EZE|27|20||底但人用媠的馬鞍墊及你交關。
EZE|27|21||亞拉伯人及基達一切的領袖攏做你的下盤生理，用羊羔、公的綿羊、山羊及你交關。
EZE|27|22||示巴及拉瑪的生理人及你交關，怹用逐類上好的香料、逐類的寶石，及黃金來換你的貨物。
EZE|27|23||哈蘭、干尼、伊甸人、示巴的生理人、亞述人、基抹人及你交關。
EZE|27|24||諸個生理人用真好的貨物，藍色綉花的布裝歸包，閣有媠的衣服裝佇柏香柴的箱仔內，用索縛伊及你交關。
EZE|27|25||他施的船隻鬥歸幫，給你載貨，你就佇海中富有，極其榮光。
EZE|27|26||你的划槳的已經划你到大水的所在，東風佇海中給你摃破。
EZE|27|27||你的錢財、你的物件、你的貨品、你的水手、你的按舵者、你的塞船孔者、你的經營生理者，以及你中間的戰士及你中間的眾人，佇你敗壞的日攏欲沈佇海中。
EZE|27|28||你按舵者喉叫的聲一下喝，郊野攏欲振動。
EZE|27|29||見若划槳者及水手，及一切過海按舵者，攏欲離開船上岸。
EZE|27|30||怹欲為你開聲大哭，摻土粉佇頭殼，翱佇火灰中；
EZE|27|31||閣為著你來剃光頭，用麻布縖腰，痛心啼哭，極其悲哀。
EZE|27|32||怹哀傷的時，為著你做哀歌啼哭你，講：有甚麼城親像推羅？親像伊佇海中成做靜淒淒的啊？
EZE|27|33||你的貨物對海面上山，就互多多百姓充足；你用多多錢財、貨物，互地上的君王好額。
EZE|27|34||你佇深水中互海湧撞破的時，你的貨物及你中間一切的眾人，就攏沈落去。
EZE|27|35||海嶼徛起的百姓為著你卬愕；怹的君王攏真驚，面帶憂容。
EZE|27|36||列國的生理人攏欲出譏刺的聲；你互人通驚；你無通閣佇啲直到永遠。」
EZE|28|1||耶和華的話閣臨到我講：
EZE|28|2||「人子啊，你著對推羅的君王講，主耶和華按呢講：因為你心內驕傲，你亦講：我是一個上帝；我佇海中坐上帝的位。你雖然存心家己掠做是上帝，其實你是人，呣是上帝！
EZE|28|3||看啊，你比但以理卡有智慧，無一項秘密的事對你隱密。
EZE|28|4||你倚靠家己的智慧聰明得著財寶、得著金銀，收佇你的庫房。
EZE|28|5||你倚靠家己的大智慧及生理加添你的好額，亦你的心為著你的好額來驕傲。
EZE|28|6||所以主耶和華按呢講：因為你存心家己掠做是上帝，
EZE|28|7||看啊，所以我欲帶外邦人，就是列國中強暴的人來你遮；怹欲拔刀攻擊你對智慧所得著的好物，拍垃墋你的榮光。
EZE|28|8||怹欲互你落深坑；你欲死佇海中，親像受刣的人的死一樣。
EZE|28|9||佇刣你的人的面前，你猶未講「我是上帝」嗎？其實你佇刣死你的人的手，不過是人，呣是上帝。
EZE|28|10||你欲死佇外國人的手中，親像未受割禮的人的死一樣，因為我有講伊。這是主耶和華所講的。」
EZE|28|11||耶和華的話臨到我講：
EZE|28|12||「人子啊，你著給推羅王做哀歌，對伊講主耶和華按呢講：你無所呣齊備，智慧充足，完全媠。
EZE|28|13||你曾佇伊甸上帝的園內，用逐樣的寶石做你的妝飾，就是紅寶石、黃玉及金剛石、青玉、紅瑪瑙、及碧玉、藍玉、綠寶石、及赤玉、及黃金；閣你鼓及簫佇你遐製造，當你受造的日，就攏齊備。
EZE|28|14||你是彼個受抹油遮蓋的𠼻𡀔兵；我安置你佇上帝的聖山；你往來佇出火的石的中間。
EZE|28|15||你對受造的日所行攏完全，直到尋著不義佇你的中間。
EZE|28|16||因為你生理真大，人就用強暴充滿佇你的中間，致到你犯罪，因為按呢，我看你親像污穢，就對上帝的山趕逐你。遮蓋的𠼻𡀔兵啊，我已經將你對出火的石的中間除滅。
EZE|28|17||你因為媠，心中驕傲，閣因為你的榮光敗壞你的智慧，我已經捙倒你佇地裡，互你倒佇君王的面前，互怹看見。
EZE|28|18||你因為罪過真多，做生理無公道，你拍垃墋你許個聖所。所以，我互火對你中間出，來燒滅你，互你佇所有看見的人的目睭前變做地上的火灰。
EZE|28|19||眾百姓的中間，見若識你的人，攏欲為著你來卬愕。你互人通驚，永遠無通閣佇啲。」
EZE|28|20||耶和華的話臨到我講：
EZE|28|21||「人子啊，你的面著向西頓對伊宣傳講，
EZE|28|22||主耶和華按呢講：西頓啊，看啊，我及你做對敵，我的確佇你中間得著榮光。我佇伊中間行審判，顯明我做聖的時，怹就知我是耶和華。
EZE|28|23||我亦欲互瘟疫，及流血的事入伊的街路。著傷者倒佇伊的中間，四圍有刀劍攻擊伊，怹就知我是耶和華。」
EZE|28|24||「四圍平素看輕以色列家的人，以後無閣向怹做鑿人的茦，互人艱苦的草茦，怹就知我是主耶和華。」
EZE|28|25||主耶和華按呢講：「我聚集以色列家對所四散去的百姓中，對怹顯明我做聖佇列國人的目睭前，彼時怹欲徛起佇本所在，就是我所賞賜我的奴僕雅各的地。
EZE|28|26||怹欲安然徛起佇彼中間。我已經行審判佇四圍看輕怹的人，彼時怹欲起厝，栽種葡萄園，安然徛起，怹就知我是耶和華──怹的上帝。」
EZE|29|1||第十年十月十二，耶和華的話臨到我講：
EZE|29|2||「人子啊，你的面著向埃及王法老宣傳來攻擊伊以及埃及全地，
EZE|29|3||你著傳講，主耶和華按呢講：看啊，埃及王法老啊，我做你的對敵，你就是大鱷魚倒佇家己的江河中。你曾講：我的河是我的，我為家己來造的。
EZE|29|4||我欲用鈎鈎住你的牙槽，閣互你江河中的魚敆住佇你的鱗；我欲將你及所敆住佇你的鱗的魚，對江河中拖出來。
EZE|29|5||我欲將你及你江河中的魚攏㧒佇曠野；你欲倒佇田裡，無拾做堆，無收拾。我將你互地上的野獸、空中的飛鳥做食物。
EZE|29|6||「埃及徛起的百姓，攏欲知我就是耶和華，因為怹對以色列家曾做蘆葦的枴仔。
EZE|29|7||怹用手攑你，你pit開，傷著怹的肩頭；怹倚你，你折去，閃著怹的腰。
EZE|29|8||所以主耶和華按呢講：看啊，我欲互刀劍臨到你，對恁中間剪除人及精牲。
EZE|29|9||埃及地欲荒廢冷靜，怹就知我是耶和華。「因為伊家己講：『此個河是我的，是我造的』，
EZE|29|10||看啊，我及你以及你的江河做對敵，互埃及地，對色弗尼的塔直到古實的交界，全然荒廢冷靜。
EZE|29|11||人的腳無對遐過，獸的腳也無對遐過，歷過四十年久無人徛起。
EZE|29|12||我欲互埃及地佇冷靜的地成做冷靜，伊的城佇荒廢的城中變做荒廢，歷過四十年。我也欲將埃及人分散佇列國，四散佇列邦。」
EZE|29|13||主耶和華按呢講：「滿四十年，我欲招集埃及人對怹所四散去的列國來。
EZE|29|14||我欲互埃及受掠者倒來，互怹倒來怹的本地巴忒羅。佇遐欲成做微細的國，
EZE|29|15||欲做列國中第一微細者，亦無閣自高佇列國的頂面。我欲減少怹，致到怹無管轄列國。
EZE|29|16||伊的確無閣做以色列家所倚靠者；所越頭來仰望的，免得我記得怹的罪。怹就知我是主耶和華。」
EZE|29|17||二十七年正月初一，耶和華的話臨到我講：
EZE|29|18||「人子啊，巴比倫王尼布甲尼撒互伊的軍兵大大著磨，攻擊推羅，致到逐個頭殼無毛，肩頭翏皮；總是伊及伊的軍兵對佇推羅，攏無得著工錢，來報答伊大大著磨的攻擊。
EZE|29|19||所以主耶和華按呢講：看啊，我欲將埃及地賞賜巴比倫王尼布甲尼撒；伊欲掠伊的眾百姓，搶伊所搶的物，劫伊所劫的物，這就通做伊的軍兵的工錢。
EZE|29|20||我將埃及地互伊，報答伊所著磨者，因為怹替我做工。這是主耶和華講的。
EZE|29|21||「當彼日，我欲互一支角為著以色列家發出，閣欲互你開嘴佇怹中間；怹就知我是耶和華。」
EZE|30|1||耶和華的話臨到我講：
EZE|30|2||「人子啊，你著宣傳講，主耶和華按呢講：慘啊此日！恁著啼哭。
EZE|30|3||因為日近啦，就是耶和華的日近啦，就是密雲的日，欲做列國的時期。
EZE|30|4||欲有刀劍臨到埃及；佇埃及受刣的人倒落去的時，古實人就有痛苦，怹欲掠伊的眾人，拆毀伊的地基。
EZE|30|5||古實、弗、路德、參插的百姓，及古巴，以及同盟的國的百姓攏欲及怹相及倒佇刀下。」
EZE|30|6||耶和華按呢講：扶助埃及者亦欲倒。伊勢力的驕傲欲降低；對色弗尼的塔起，怹攏欲佇遐倒佇刀下。這是主耶和華講的。
EZE|30|7||怹欲佇冷靜的地的中間來做冷靜；伊諸個城亦欲列佇諸個荒廢的城的中間。
EZE|30|8||當我放火佇埃及；見若幫助伊者，攏受滅無。彼時，怹就知我是耶和華。
EZE|30|9||「到彼日，欲有使者對我的面前搭船出去，互安然徛起的古實人驚惶；欲有痛苦臨到怹，親像埃及的日一樣。看啊，代誌來啦！
EZE|30|10||主耶和華按呢講：我欲用巴比倫王尼布甲尼撒的手，滅埃及的眾人。
EZE|30|11||伊及隨伊的人，就是列國中強暴的，欲來毀滅此個地。怹欲拔刀攻擊埃及，互遍地有受刣的人。
EZE|30|12||我欲互許個江河乾，亦欲用彼個地賣互歹人的手；我欲用外邦的手，互彼個地及其中所有的變做冷靜。這是我耶和華講的。
EZE|30|13||主耶和華按呢講：我欲毀滅許個偶像，對羅弗除滅神佛；的確無閣有君王對埃及地出。我欲降落驚惶佇埃及地。
EZE|30|14||我欲互巴忒羅冷靜，放火佇瑣安的中間，行審判的事佇羅的地方。
EZE|30|15||我欲傾出我的大受氣佇汛，就是埃及的衛所，亦欲滅羅的眾人。
EZE|30|16||我欲放火佇埃及，汛欲抵著大痛苦；羅欲抵著攻破；羅弗當頭白日抵著對敵。
EZE|30|17||亞捫及比伯實的少年人欲倒佇刀下；怹欲互人掠去。
EZE|30|18||我佇答比匿遏折埃及諸個軛，互伊因為勢力的驕傲息佇伊的中間。彼時，佇遐日黑暗；論到此個城，欲有密雲遮蓋，伊中間的查某子欲互人掠去。
EZE|30|19||我欲按呢審判埃及，怹就知我是耶和華。」
EZE|30|20||十一年正月初七，耶和華的話臨到我講：
EZE|30|21||「人子啊，我已經遏折埃及王法老的手骨；無包伊的傷無糊藥，無紮布料，通互伊有力抬刀。
EZE|30|22||所以主耶和華按呢講：看啊，我及埃及王法老做對敵，欲將伊二支手骨，勇者、受遏折者，欲做一下遏折，互刀對伊的手磕落。
EZE|30|23||我欲將埃及人分散佇列國，四散佇列邦。
EZE|30|24||我欲互巴比倫王的手骨有力，將我的刀交佇伊的手；我欲遏折法老的手骨，伊欲佇伊的面前譆譆孱，親像受死傷的人譆譆孱。
EZE|30|25||我欲扶巴比倫王的手骨，法老的手骨欲垂落去；我將我的刀交佇巴比倫王的手，伊欲伸出彼支刀佇埃及地，彼時怹就知我是耶和華。
EZE|30|26||我欲將埃及人分散佇列國，四散佇列邦；怹就知我是耶和華。」
EZE|31|1||十一年三月初一，耶和華的話臨到我講：
EZE|31|2||「人子啊，你著對埃及王法老以及伊的眾人講：你許大塊是親像是誰？
EZE|31|3||看啊，亞述曾做黎巴嫩的柏香樹，枝椏真媠，蔭影親像樹林，樹身高大，枝尾伸入雲中。
EZE|31|4||許個水養伊大欉；深淵互伊發真高。伊許個江河踅(se̍h)流佇栽種伊的所在，拆叉的水，流到田園的樹木。
EZE|31|5||所以高大pôaⁿ過田裡的眾樹；伊的枝真艷，伊的椏真長，因為佇伊發生的時有水多多。
EZE|31|6||空中的飛鳥攏佇枝頂作巢；田野的走獸攏佇枝下生子；多多大國攏踮佇伊的蔭下。
EZE|31|7||樹大枝長，成做真媠，因為根旋佇大水邊。
EZE|31|8||上帝園內的柏香樹遮伊bē著；松樹不及伊的枝；楓樹不及伊的椏；上帝園內諸個樹攏bē比得伊的媠。
EZE|31|9||我互伊的枝椏茂盛，成做媠，致到上帝園內伊甸一切的樹攏怨妒伊。」
EZE|31|10||所以主耶和按呢講：「因為你高大，枝尾伸入雲中，伊的心因為伊的高大來自高，
EZE|31|11||按呢，我欲將伊交佇列國中有大勢力者；伊的確欲辦伊。因為伊的罪惡，我趕逐伊。
EZE|31|12||外邦人，就是列邦中強暴者，將伊剉斷㧒擲。伊的椏磕落佇山裡及一切的山谷中，伊的枝折，佇彼所在的河邊。地上的眾百姓已經落去，離開伊的蔭影。
EZE|31|13||空中的飛鳥攏欲歇佇此個衰敗的樹頂，田野的走獸攏欲住佇伊的樹枝，
EZE|31|14||通互水邊諸個樹無因為高大來自高，亦無將枝尾伸入雲中，閣許個得著水潤澤有勢力的，亦bē得著高大來徛起來。因為怹佇世間人的中間，及落陰間的人攏交互死無，到深深的地下。」
EZE|31|15||主耶和華按呢講：「伊落陰間的彼日，我互人悲哀。我為著伊遮蓋深淵，約束江河，互大水停流；我亦互黎巴嫩為著伊凄慘，田野諸個樹攏因為伊昏去。
EZE|31|16||我將伊㧒落陰間，及落坑的人相及落去。彼時，列國聽見伊墜落的聲，就攏振動，伊甸一切的樹──黎巴嫩得著水潤澤、第一好第一媠的──攏佇地下深的所在受安慰。
EZE|31|17||怹亦及伊相及落陰間，到受刀刣的人遐。怹曾做伊的手骨，佇列國中徛起伊的蔭影下。
EZE|31|18||佇諸個榮光高大，佇伊甸諸個樹中，你親像是誰？總是你欲及伊甸諸個樹相及落去地下深的所在，你欲及受刀刣的人，倒佇無受割禮的人的中間。「這就是法老及伊的眾百姓。這是主耶和華講的。」
EZE|32|1||十二年十二月初一，耶和華的話臨到我講：
EZE|32|2||「人子啊，你著為埃及王法老做哀歌，給伊講：從前你佇列國中，親像勇的獅；今你是親像海中的鱷魚。你chông出你的江河，用腳振動諸個水，致到江河的水變濁。
EZE|32|3||主耶和華按呢講：我欲用多多國的百姓，將我的網拋佇你的頂面，怹欲用我的網，給你拖出來。
EZE|32|4||我欲㧒你佇地裡，放下佇田野，互空中的飛鳥攏歇佇你的頂面，互遍地的野獸食你到飽。
EZE|32|5||我欲將你的肉㧒佇山裡，用你高大的身屍填滿山谷。
EZE|32|6||我閣欲用你的血灌沃你所泅的地，淹到諸個山；河溝欲對你來充滿。
EZE|32|7||我拍滅你的時，欲遮蓋諸個天，互眾星黑暗，用密雲遮掩日頭，月亦無發出光。
EZE|32|8||我欲互天的光佇你的頂面攏黑暗，閣互你的地黑暗。這是主耶和華講的。
EZE|32|9||「我互你敗無的風聲到你所呣識的逐國。彼時，我欲互多多百姓的心煩惱。
EZE|32|10||我佇怹的面前舞我的劍的時，我欲互多多國的百姓為著你卬愕，君王亦欲為著你大驚惶。佇你倒落去的日，怹逐人為家己的生命愕愕惙。」
EZE|32|11||因為主耶和華按呢講：「巴比倫王的刀欲臨到你。
EZE|32|12||我欲用勇士的刀互你的多多人倒落去；諸個勇士攏是列國中強暴者。怹欲互埃及的驕傲歸佇無；埃及的眾百姓欲受剿滅。
EZE|32|13||我欲對埃及多多水邊除滅所有的走獸；人的腳無閣拍濁此個水，獸的蹄亦無閣踏伊。
EZE|32|14||彼時，我欲互怹的水坐清，互怹的河流親像油。這是耶和華講的。
EZE|32|15||我互埃及地荒廢冷靜；此個地絕無從前所充滿的，閣我攻擊其中一切徛起的百姓。彼時，怹就知我是耶和華。
EZE|32|16||「此個是哀歌，人欲用此個來哀哭，列國諸個查某囝仔欲用按呢來哀哭，怹為著埃及及伊的眾百姓亦欲用此個來哀哭。這是主耶和華講的。」
EZE|32|17||十二年十二月十五，耶和華的話臨到我講：
EZE|32|18||「人子啊，你著因為埃及的眾人哀哭，閣著將埃及及有名聲的國諸個查某囝仔，及落坑的人，做一下㧒落地下深的所在。
EZE|32|19||你的媠贏過是誰啊？你著落去及無受割禮的人相及倒啲！
EZE|32|20||怹欲倒佇互刀刣的人的中間。伊受交付佇刀劍，著將伊及伊的眾人拖去。
EZE|32|21||強猛的勇士欲佇陰間對伊及幫助伊者講話；怹是無受割禮受刀刣的人，已經落去，倒啲無振動。
EZE|32|22||「亞述及伊的眾百姓攏佇遐，伊的墓佇伊的四圍；怹攏是受刣倒佇刀下者。
EZE|32|23||怹的墓佇坑中極深的所在。伊的眾百姓佇伊的墓的四周圍，攏是受刣倒佇刀下者；怹曾佇活人的地互人驚惶。
EZE|32|24||「以攔亦佇遐，伊的眾百姓佇伊的墓的四圍，攏是受刣倒佇刀下，無受割禮落去地下深的所在的；怹曾佇活人的地互人驚惶，閣及落坑的人相及擔當凌辱。
EZE|32|25||怹給伊及伊的眾百姓佇受刣的人的中間安眠床。怹的墓佇伊的四周圍，怹攏是無受割禮受刀刣者；怹曾佇活人的地互人驚惶，閣及落坑的人相及擔當凌辱。伊已經下佇受刣的人的中間。
EZE|32|26||「米設、土巴，及伊的眾百姓攏佇遐。伊的墓攏佇伊的四圍，怹攏是無受割禮互刀刣者；怹曾佇活人的地互人驚惶。
EZE|32|27||怹bē得著及許個無受割禮倒啲的勇士相及倒啲；諸個勇士帶家私落陰間，頭殼睏佇刀劍，骨頭頂有怹的罪惡；怹曾佇活人的地互勇士驚惶。
EZE|32|28||「你欲敗壞佇無受割禮的人的中間，及許個受刀刣的人相及倒啲。
EZE|32|29||「以東亦佇遐。伊許個國王及一切的首領雖然有勢力，猶原下佇受刣的人的中間；怹欲及無受割禮者以及落坑的人相及倒啲。
EZE|32|30||「佇遐有北方眾王的子及一切西頓人，攏及受刣的人落去。怹雖然有勢力互人驚惶，猶原受見誚。怹無受割禮，及受刀刣者相及倒啲，及落坑的人相及擔當凌辱。
EZE|32|31||「法老及伊的軍兵攏互刀刣死，法老看見，為著伊許個眾人就受安慰。這是主耶和華講的。
EZE|32|32||我互伊佇活人的地做通驚惶，法老及伊的眾人，欲及受刀刣的人相及下佇無受割禮的人的中間。這是主耶和華講的。」
EZE|33|1||耶和華的話臨到我講：
EZE|33|2||「人子啊，你著對本國的百姓講話，給怹講：我互刀劍臨到一國的時，彼一國的百姓對怹中間揀一人設立伊做守望的。
EZE|33|3||伊看見刀劍臨到彼所在，若歕哨角警戒眾百姓，
EZE|33|4||見若聽見哨角的聲無受警戒者，刀劍若來剿滅伊，伊的罪欲歸佇伊的頭殼頂。
EZE|33|5||伊聽見哨角的聲，無受警戒，伊的罪欲歸佇伊本身；伊若受警戒，就會救家己的生命。
EZE|33|6||設使守望的人看見刀劍到，無歕哨角，致到百姓無受警戒，刀劍來刣死怹中間的一人，彼個人雖然死佇伊的罪，總是我欲對守望的人討伊失落生命的罪。
EZE|33|7||「人子啊，我按呢設立你做以色列家守望的人。所以你著聽我嘴內所講的話，替我警戒怹。
EZE|33|8||我對歹人講：『歹人啊，你的確會死！』你若無開嘴警戒歹人，互伊離開所行的路，此個歹人欲死佇伊的罪，總是我欲對你討伊失落生命的罪。
EZE|33|9||設使你警戒歹人越轉離開所行的路，伊猶原呣越轉離開，伊欲死佇伊的罪，你就會救你的活命。」
EZE|33|10||「人子啊，你著對以色列家講：『恁常常按呢講：阮的過失阮的罪惡佇阮的身上，阮是因為按呢漸漸消無，豈可會活啊？』
EZE|33|11||你著對怹講，主耶和華講：我指我的永活來咒誓，我斷斷無歡喜歹人死無，獨獨歡喜歹人越轉離開所行的路來活。以色列家啊，恁著越倒轉，離開歹路，恁啥事欲取死啊？
EZE|33|12||人子啊，你著對你的百姓講：義人的義，佇伊犯罪的日bē會救伊；論到歹人的歹，佇伊越轉離開伊的歹所行的日，亦bē會互伊跋倒；義人佇犯罪的日也bē會因為伊的義來得著活。
EZE|33|13||我對義人講：『伊的確活！』伊若倚靠伊的義來行歹，就伊所行的義攏無得著紀念。伊欲因為所行的歹來死。
EZE|33|14||閣，我對歹人講：『你的確死！』伊若越轉離開伊的罪，行正直及合理的事：
EZE|33|15||閣還人的當頭及所搶人的物，遵趁活命的律例，無閣做歹，伊的確活，無致到死。
EZE|33|16||伊所犯一切的罪無閣給伊記得。伊行正直及合理的事，的確會活。
EZE|33|17||「你的百姓猶啲講：『主的路無公平。』其實是怹的路無公平。
EZE|33|18||義人越轉離開伊的義來行歹，就欲因為按呢來死。
EZE|33|19||歹人越轉離開伊的歹，行正直及合理的事，就欲因為按呢來活。
EZE|33|20||恁猶啲講：『主的路無公平。』以色列家啊，我欲照恁逐人所行的審判恁。」
EZE|33|21||阮受掠的了後十二年十月初五，有一人對耶路撒冷逃走到我遮，講：「城已經攻破。」
EZE|33|22||逃走的人猶未到前一日的下昏，耶和華的手下佇我的身上，開我的嘴。到隔早起，彼人來到我遮，我的嘴就開，無閣啞口。
EZE|33|23||耶和華的話臨到我講：
EZE|33|24||「人子啊，踮佇以色列荒廢的地的人啲講：『亞伯拉罕獨獨一人有得著此個地做業，咱人額真多，此個地是互咱做業的。』
EZE|33|25||所以你著給怹講，主耶和華按呢講：恁食猶有血的肉，閣抬起恁的目睭仰望恁的偶像，閣刣人流血，恁猶會得著此個地做業嗎？
EZE|33|26||恁倚靠恁的刀劍行可惡的事，人人拍垃墋厝邊的某，恁猶會得著此個地做業嗎？
EZE|33|27||你著對怹按呢講，主耶和華按呢講：我指我的永活來咒誓，佇拋荒的所在者，欲倒佇刀下；佇田野的中間者，我欲交怹互野獸吞食；佇衛所及洞內者，欲死佇瘟疫。
EZE|33|28||我欲互此個地冷靜，互人卬愕；伊因為勢力的驕傲也欲息。以色列諸個山攏欲冷靜，無人經過。
EZE|33|29||我因為怹所行一切可惡的事互地拋荒，致到人卬愕。彼時，怹就知我是耶和華。」
EZE|33|30||「人子啊，你的百姓佇厝邊，佇厝門口談論你。兄弟對兄弟相及講：『來啊！來聽，聽看耶和華的話是講甚麼。』
EZE|33|31||怹來你遮親像百姓來聚會，坐佇你的面前親像是我的百姓。怹聽你的話亦無去行；因為怹的嘴顯出多多親愛，總是心是啲趇錢。
EZE|33|32||看啊，怹看你親像gâu作樂、好聲音的人所唱的雅歌，怹聽你的話也無去行。
EZE|33|33||看啊，所講的話緊緊欲成；到成的時，怹就知曾有先知佇怹中間。」
EZE|34|1||耶和華的話臨到我講：
EZE|34|2||「人子啊，你著宣傳攻擊以色列諸個牧者，你著宣傳來對怹，講，主耶和華對諸個牧者按呢講：災禍啊！以色列諸個牧者因為怹養飼家己。牧者豈呣應該養飼羊群嗎？
EZE|34|3||恁食伊的油、穿伊的毛、刣伊的肥者，也無養飼羊群。
EZE|34|4||軟弱者，恁無顧互伊勇；破病者，恁無給伊醫治；受傷者，恁無給伊包；受趕逐者，恁無導伊倒來；失落者，恁無尋伊；獨獨用強暴嚴嚴的管轄。
EZE|34|5||因為無牧者，羊就四散；已經四散，就做一切野獸的食物。
EZE|34|6||我的羊四界行佇諸個山裡，佇逐個高的山頂，四散佇全地，無人去追，無人去尋。
EZE|34|7||「所以，恁諸個牧者著聽耶和華的話。
EZE|34|8||主耶和華講：我指我的永活來咒誓，我的羊因為無牧者就成做受搶的物，羊也做一切野獸的食物。也我的牧者無尋我的羊；諸個牧者因為怹養飼家己，無養飼我的羊。
EZE|34|9||所以恁諸個牧者著聽耶和華的話。
EZE|34|10||主耶和華按呢講：我及牧者做對敵，欲對怹的手追討我的羊，互怹無閣養飼羊群；牧者也無閣養飼家己。我欲救我的羊脫離怹的嘴，無閣做怹的食物。」
EZE|34|11||「因為主耶和華按呢講：看啊，我，我欲本身尋我的羊，來尋著伊。
EZE|34|12||牧者佇羊群四散的日怎樣尋伊的羊，我也欲親像按呢尋我的羊。諸個羊佇密雲黑暗的日四散到逐所在，我欲對遐救怹倒來。
EZE|34|13||我欲對列國中導怹出，對逐國的內面聚集怹，導怹倒來怹的本所在，也欲佇以色列山諸個溪邊、境內一切通徛起的所在，來養飼怹。
EZE|34|14||我欲佇好好的草場養飼怹。怹的羊寮(tiâu)欲佇以色列高位的山，怹欲佇好好的羊寮(tiâu)內倒啲睏，也佇以色列山肥媠的草場食草。
EZE|34|15||主耶和華講：我欲本身養飼我的羊，互怹倒啲睏。
EZE|34|16||失落者，我欲尋伊；受趕逐者，我欲導伊倒來；受傷者，我欲包伊；破病者，我欲醫治伊；獨獨肥者，勇者，我欲除滅伊，也欲秉公養飼怹。
EZE|34|17||「我的羊群啊，論到恁，主耶和華按呢講：我欲佇羊及羊的中間，公的綿羊及公的山羊的中間行判斷。
EZE|34|18||你佇好好的草場食草，猶掠做小可事嗎？剩的草，恁竟然用腳睭踏伊；恁飲清的水，剩的，恁竟然用腳拍濁伊。
EZE|34|19||論到我的羊，是食恁用腳踏的，飲恁用腳拍濁的。
EZE|34|20||「所以，主耶和華對怹按呢講：看啊，我本身佇肥的羊及瘦的羊的中間行判斷。
EZE|34|21||因為恁用身軀用肩頭夾怹，用恁的角觸破病者，致到互怹四散佇外面。
EZE|34|22||所以，我欲拯救我的羊群，無閣做受搶的物；我亦欲佇羊及羊的中間行判斷。
EZE|34|23||我欲設立一個牧者照顧怹，伊欲養飼怹，就是我的奴僕大衛。伊欲養飼怹，做怹的牧者。
EZE|34|24||我──耶和華欲做怹的上帝，我的奴僕大衛欲佇怹的中間做首領。這是我耶和華講的。
EZE|34|25||「我欲及怹立平安的約，互惡獸對境內斷絕，怹就欲安然徛起佇曠野，睏佇樹林內。
EZE|34|26||我欲互怹及我的山四圍的所在成做福氣的源頭，我亦欲照時落雨，欲有施福氣的大雨。
EZE|34|27||田野的樹欲結果子，地也欲出產；怹欲安然徛起佇本所在。我遏折怹所背的軛，救怹脫離彼個掠怹做奴才的人的手；彼時，怹就知我是耶和華。
EZE|34|28||怹無閣做外邦人所搶的物，地上的野獸也無閣吞食怹；是欲安然徛起，無人互怹驚惶。
EZE|34|29||我欲給怹興起一個出名栽種的所在；怹佇境內無閣互飢荒所滅，也無閣受著外邦人的凌辱。
EZE|34|30||怹欲知我、耶和華─怹的上帝是及怹佇啲，也知怹─以色列家是我的百姓。這是主耶和華講的。
EZE|34|31||恁是我的羊，是我草場的羊，恁是人，我也是恁的上帝。這是主耶和華講的。」
EZE|35|1||耶和華的話臨到我講：
EZE|35|2||「人子啊，你著面向西珥山宣傳，來攻擊伊，
EZE|35|3||對伊講，主耶和華按呢講：看啊，西珥山啊，我及你做對敵，我欲伸手攻擊你，互你冷靜，通互人卬愕。
EZE|35|4||我欲互你諸個城變做拋荒，互你冷靜。你就知我是耶和華。
EZE|35|5||因為你囥永遠的怨恨，佇以色列族抵著災禍，罪過結局的時，你將怹交互刀劍的勢力，
EZE|35|6||所以主耶和華按呢講：我指我的永活來咒誓，我的確互你抵著流血的報應，罪的確追趕你；你已經無怨恨刣人流血，所以此個罪的確追趇你。
EZE|35|7||我欲互西珥山拋荒冷靜，對遐往來的人我欲剪除伊。
EZE|35|8||我欲互伊許個山，受刣的人滿滿。互刀劍刣死者，欲倒佇你的小山，及山谷，及一切的坑溝。
EZE|35|9||我欲互你永遠拋荒，你諸個城的確無人徛起，就恁的確知我是耶和華。
EZE|35|10||「因為恁講：『此二國二個地方攏欲歸我，阮欲得著』（其實耶和華佇遐），
EZE|35|11||所以主耶和華按呢講：我指我的永活來咒誓，我欲照你的受氣，及照你為著怨恨來行佇怹的怨妒款待你。就我審判你的時，欲顯明家己佇怹中間。
EZE|35|12||你就知我──耶和華已經聽見你攻擊以色列諸個山所講的謗瀆，是講：『拋荒啦，怹已經交佇阮，互阮通吞伊。』
EZE|35|13||閣恁用嘴向我來家己誇口，加添恁諸個話來攻擊我，我聽見啦。
EZE|35|14||主耶和華按呢講：當全地歡喜的時，我欲互你拋荒。
EZE|35|15||你因為以色列家的基業拋荒來歡喜，我也欲按呢款待你。西珥山啊，你欲拋荒以及以東全地也按呢。怹就知我是耶和華。」
EZE|36|1||「人子啊，你著對以色列諸個山來宣傳講：以色列諸個山啊，著聽耶和華的話。
EZE|36|2||主耶和華按呢講：因為對敵攻擊你講：『呼哉！古早高的所在攏互阮做業啦！』
EZE|36|3||所以你著宣傳講，主耶和華按呢講：因為怹互你拋荒，佇四圍吞咬你，欲互你歸佇所剩的外邦人做業，也互厚口舌的人議論你，互眾百姓誹謗你。
EZE|36|4||所以，以色列諸個山啊，著聽主耶和華的話。主耶和華對諸個山、諸個嶺、諸個坑溝、諸個山谷、諸個拋荒的所在，受棄拺的城，互四圍所剩的外邦人搶劫譏刺者，按呢講，
EZE|36|5||所以主耶和華按呢講：我實在佇熱熱的怨妒，用話責備列邦所剩者以及以東的全地。因為怹分派我的地做家己的業，滿心歡喜，神魂藐視，愛趕逐伊的百姓，來搶劫伊。
EZE|36|6||所以，你著論以色列地來宣傳，對伊諸個山、諸個嶺、諸個坑溝、諸個山谷講，主耶和華按呢講：看啊，我佇我的怨妒及我的大受氣來講，因為你已經受異邦人的凌辱，
EZE|36|7||所以主耶和華按呢講，我舉起我的手講：佇恁四圍的異邦人，怹實在欲受怹的凌辱。
EZE|36|8||「獨獨恁以色列諸個山啊，恁的確發出恁的枝椏，閣欲結果子互我的百姓以色列，因為怹近近欲到啦。
EZE|36|9||看啊，我是為恁的，我欲越轉向恁，就恁欲互人種作。
EZE|36|10||我閣欲加添人佇恁的頂面，就是以色列家家戶戶一切攏按呢，就伊諸個城欲有人徛起，拋荒的所在得著起造。
EZE|36|11||我也欲加添人及精牲佇恁的頂面；怹欲生湠真多。我欲互恁照舊有人徛起，閣欲好款待恁贏過起頭的時，恁就知我是耶和華。
EZE|36|12||我欲互人行佇恁的頂面，就是我的百姓以色列。怹欲得著你，你欲做怹的業；你也無閣互怹絕嗣。
EZE|36|13||主耶和華按呢講：因為人對恁講：『你是吞食人者，閣互百姓絕嗣』，
EZE|36|14||所以主耶和華按呢講：你無欲閣吞食人，亦無欲閣互你的國民絕嗣。
EZE|36|15||我無欲互你閣聽見外邦人的凌辱，你也無閣受萬百姓的誹謗，你也無閣互你的國民著觸。這是主耶和華講的。」
EZE|36|16||耶和華的話閣臨到我講：
EZE|36|17||「人子啊，以色列家徛起佇本所在的時，用怹的所行所做拍垃墋伊。怹的所行佇我的面前，是親像婦仁人經期到的垃墋。
EZE|36|18||因為怹佇彼個所在流人的血，閣因為怹用偶像拍垃墋伊，所以我傾出我的受氣佇伊的頂面。
EZE|36|19||我分散怹佇列國，怹就四散佇列邦中，我就照怹的所行，怹的所做來審判怹。
EZE|36|20||怹去到怹所到的外邦人遐，褻瀆我的聖名；因為人指怹來講，這是耶和華的百姓，對伊的地出來者。
EZE|36|21||總是我保惜我的聖名，就是以色列家佇怹所到的列國中所褻瀆者。
EZE|36|22||「所以，你著對以色列家講，主耶和華按呢講：以色列家啊，我行此個，呣是為著恁的緣故，就是為著我的聖名的緣故，就是恁行到的列國中所褻瀆者。
EZE|36|23||我的大名受褻瀆佇異邦中；就是恁所褻瀆佇怹中間者；我欲互伊做聖。閣我對恁顯明家己做聖，佇怹的目睭前，就異邦人欲知我是耶和華。這是主耶和華所講的。
EZE|36|24||我欲帶恁出列邦，對列國中聚集恁，導恁入恁的本所在。
EZE|36|25||我也欲用清的水灑恁，恁就清氣。我欲洗清恁，除去恁一切的垃墋，及恁一切的偶像。
EZE|36|26||我欲用新的心賞賜恁，也欲用新的神下佇恁的內面，閣欲對恁的肉體中除去親像石的心，賞賜恁親像肉的心。
EZE|36|27||我欲將我的神下佇恁的內面，互恁順趁我的律例，守我的法度來行伊。
EZE|36|28||恁欲徛起佇我所賞賜恁的列祖的地。恁欲做我的百姓，我欲做恁的上帝。
EZE|36|29||我欲救恁脫離恁一切的污穢，也欲叫五穀互伊豐盛，無互恁抵著飢荒。
EZE|36|30||我欲加添樹木的果子，以及田園的土產，互恁無閣因為飢荒受外邦人的凌辱。
EZE|36|31||彼時，恁欲記得恁的歹所行，及恁呣好的所做，就因為恁的罪過及可惡的事，佇家己的面前來厭賤家己。
EZE|36|32||主耶和華講：恁著知，我按呢行呣是為著恁的緣故。以色列家啊，恁著為家己的所行來漏氣見誚。
EZE|36|33||「主耶和華按呢講：我洗清恁，除去恁一切罪過的日，欲互恁的城有人徛起，拋荒的所在得著起造。
EZE|36|34||前過路的人看做荒廢的地，今此個荒廢的地閣有人種作。
EZE|36|35||人欲講：『前做荒廢的地，今親像伊甸的園；此個荒廢冷靜、毀壞的城今起真堅固，有人徛起。』
EZE|36|36||彼時，佇恁四圍所剩的外邦人欲知我─耶和華起造許個倒壞的所在，栽培荒廢的地。我─耶和華已經講伊，的確成伊。
EZE|36|37||「主耶和華按呢講：我欲互以色列家為著此個事求我，致到我給怹成。我欲加添怹的人額，親像羊群。
EZE|36|38||親像獻祭的羊群，就是親像耶路撒冷守節的時的羊群，按呢，諸個拋荒的城的確有歸群人滿滿。怹就知我是耶和華。」
EZE|37|1||耶和華的手下佇我的身上。耶和華用伊的神導我出去，下我佇山谷中；彼個山谷有骨頭滿滿。
EZE|37|2||伊互我對骨頭的四圍經過，看啊，佇山谷的面上有骨頭真多，看啊，怹真枯焦。
EZE|37|3||伊對我講：「人子啊，諸個骨會活bē？」我應講：「主耶和華啊，你知伊。」
EZE|37|4||伊閣對我講：「你著對諸個骨宣傳來給怹講：恁枯焦的骨啊，著聽耶和華的話。
EZE|37|5||主耶和華給諸個骨按呢講：『看啊，我欲互活氣入恁的內面，恁就欲活。
EZE|37|6||我欲互恁的頂面有筋，閣互恁有肉，閣用皮給恁包，用活氣入佇恁，恁就會活；恁就知我是耶和華。』」
EZE|37|7||對按呢，我趁命令來宣傳。當我啲宣傳的時，有聲，忽然地動；諸個骨相連合，逐支歸伊的本位。
EZE|37|8||我看伊，看見骨的頂面有筋，也有肉，閣有皮包佇伊的頂面，總是內面無活氣。
EZE|37|9||伊就對我講：「你著向風來宣傳，人子啊，著宣傳來對風講，主耶和華按呢講：活氣啊，對許個風來，歕佇諸個受刣者，互怹會活。」
EZE|37|10||對按呢，我照伊所命令我的來宣傳，活氣就來入佇怹，怹就活，起來徛，成做極大的軍隊。
EZE|37|11||伊就給我講：「人子啊，諸個骨就是以色列的全家。看啊，怹講：『阮的骨攏枯焦，阮的向望攏失落，阮一盡剿滅。』
EZE|37|12||所以你著宣傳來對怹講，主耶和華按呢講：『我的百姓啊，看啊，我欲開恁的墓，互恁對恁的墓起來，導恁入以色列地。
EZE|37|13||我的百姓啊，我開恁的墓，互恁對恁的墓起來，恁就知我是耶和華。
EZE|37|14||我欲將我的神下佇恁的內面，恁就欲活。我安置恁佇本所在，恁就知我─耶和華按呢講，也按呢成。這是耶和華講的。』」
EZE|37|15||耶和華的話閣臨到我講：
EZE|37|16||「人子啊，你著提一塊柴板，佇伊的頂面寫『為猶大及伊的同伴以色列族』；閣提一塊柴板，佇伊的頂面寫『為著約瑟、以法蓮，及伊的同伴以色列全家』的柴板。
EZE|37|17||你著互怹相倚連做一塊柴板，就佇你的手中欲成做一塊。
EZE|37|18||設使你的百姓問你講：『你做此個甚麼意思？你呣指示阮嗎？』
EZE|37|19||你就著對怹講：『主耶和華按呢講：看啊，我欲提以法蓮的手所抬約瑟的柴板，及伊的同伴以色列諸個支派，我欲下伊倚佇猶大的柴板，互伊成做一塊的柴板，就伊欲成做一塊佇我的手。』
EZE|37|20||你所寫彼二塊柴板，著佇怹的目睭前抬佇你的手。
EZE|37|21||你著對怹講，主耶和華按呢講：看啊，我欲取以色列族對怹所到的逐國出來，閣對四圍聚集怹，導怹倒來本所在。
EZE|37|22||我欲互怹佇彼個地，佇以色列的山合做一百姓，有一個王做怹眾人的王。怹無閣做二旁的百姓，也無閣分做二國；
EZE|37|23||也無閣因為偶像及可惡的物，以及一切的罪過拍垃墋本身。我欲救怹出怹一切徛起的所在，就是怹犯罪遐；我欲清氣怹，按呢，怹欲做我的百姓，我欲做怹的上帝。
EZE|37|24||「我的奴僕大衛欲做怹的王；怹攏欲歸佇一個牧者。怹欲順趁我的法度，守我的律例來行。
EZE|37|25||怹欲徛起佇我賞賜我的奴僕雅各的地，就是恁的列祖所徛起的。怹及怹的子孫，以及子子孫孫，攏永遠徛起佇遐。我的奴僕大衛欲做怹的人君，直到永遠。
EZE|37|26||閣我欲及怹立平安的約，及怹做永遠的約。我也欲建設怹，互怹的人額加添，閣佇怹的中間設立我的聖所，直到永遠。
EZE|37|27||我徛起的所在欲佇怹中間；我欲做怹的上帝，怹欲做我的百姓。
EZE|37|28||我的聖所佇怹中間直到永遠，外邦人就欲知我是耶和華，互以色列成做聖的。」
EZE|38|1||耶和華的話臨到我講：
EZE|38|2||「人子啊，你著面向瑪各地的歌革，就是羅施、米設、土巴的人君，宣傳來攻擊伊，
EZE|38|3||講主耶和華按呢講：羅施、米設、土巴的人君歌革啊，看啊，我做你的對敵。
EZE|38|4||我欲互你越轉，用鈎鈎你的牙槽，將你及你的軍兵、馬匹、馬兵帶出來，攏穿真媠的戰甲，成做大的軍隊，夯大小的盾牌，逐個抬刀劍。
EZE|38|5||波斯人、古實人，及弗人及怹來，逐個夯盾牌戴頭盔；
EZE|38|6||歌蔑及伊的軍隊，北方極頭的陀迦瑪族及伊的軍隊，閣有多多百姓及你做陣。
EZE|38|7||「你著家己備辦，你及聚集佇你遐的軍隊攏著備辦；你著做怹的元帥。
EZE|38|8||多多日後，你欲受辦理。到路尾的年，你欲來到脫離刀劍對列國收回的地，到以色列久久拋荒的山；總是伊已經對列國中帶出，怹攏欲安然徛起。
EZE|38|9||你及你的軍隊，以及及你相及來多多國的百姓，攏欲上來親像狂風來，你欲親像雲遮蓋地。」
EZE|38|10||主耶和華按呢講：「到彼日，欲有意思興起佇你的心，你欲圖謀歹的計謀，
EZE|38|11||講：『我欲上到鄉社的地，到靜靜安然徛起的百姓遐，怹所徛起的攏無城牆，也無門、無閂。
EZE|38|12||通搶所欲搶的，劫所欲劫的，越轉你的手攻擊許個前拋荒、今有人徛起的地，以及彼個徛起世界的中心點、對列國聚集、得著精牲貨財的百姓。』
EZE|38|13||示巴人、底但人、他施的生理人，及怹中間勇的獅攏欲對你講：『你來是欲搶所搶的嗎？你聚集你的軍隊是欲劫所劫的嗎？欲提金銀，帶精牲、貨財去嗎？欲大大搶所搶的嗎？』
EZE|38|14||「人子啊，你著因為按呢宣傳，對歌革講，主耶和華按呢講：當我的百姓以色列安然徛起的日，你豈無得著知嗎？
EZE|38|15||你欲對你的本所在，對北方的極頭來，你及多多國的百姓相及來，攏是騎馬，做大陣多多的軍隊。
EZE|38|16||你欲上來攻擊我的百姓以色列，親像密雲遮蓋地。佇路尾的日，我欲導你來攻擊我的地，歌革啊，到我佇列邦的面前，佇你的身上顯明做聖的時，通互怹識我。
EZE|38|17||主耶和華按呢講：我佇早時用我的奴僕以色列的先知所講的，就是你嗎？當許個日怹歷年讖語我欲導你來攻擊怹。」
EZE|38|18||主耶和華講：「歌革上來攻擊以色列地的日，我的受氣欲對我的鼻孔出。
EZE|38|19||因為我怨妒及大受氣親像火就講：彼日佇以色列地的確有大振動，
EZE|38|20||甚至海中的魚、空中的飛鳥、田野的獸，以及地上一切啲趖的蟲thōa，及地面上的眾人，佇我的面前攏欲振動；山嶺欲崩裂，山崁欲倒壞，牆壁攏欲倒落去。」
EZE|38|21||主耶和華講：「我欲命令我諸個山發出刀劍來攻擊歌革；逐人欲用伊的刀劍刣伊的兄弟。
EZE|38|22||我欲用瘟疫及流血來辦伊。我也欲用大雨、大雹及火，及硫磺降落互伊及伊的軍隊，以及及伊的眾百姓。
EZE|38|23||我欲顯明家己做大，顯明家己做聖，也欲顯現佇多多國人的面前；怹就知我就是耶和華。」
EZE|39|1||「人子啊，你著向歌革來宣傳攻擊伊，講主耶和華按呢講：羅施、米設、土巴的人君歌革啊，我及你做對敵。
EZE|39|2||我欲互你越轉，欲導你進前，互你對北方的極頭來，帶你到以色列的山。
EZE|39|3||我欲對你的倒手拍磕落你的弓，對你的正手拍落你的箭。
EZE|39|4||你及你的軍隊，以及及你來的列國人，欲倒佇以色列的山。我欲將你互逐樣的鷹鳥及田野的野獸做食物。
EZE|39|5||你欲倒佇田野，因為我曾講伊。這是主耶和華講的。
EZE|39|6||我也欲降落火佇瑪各及海嶼安然徛起的人的身上，怹就知我就是耶和華。
EZE|39|7||「我欲佇我的百姓以色列中顯出我的聖名，也無容允我的聖名閣受褻瀆，列國人就知我就是耶和華──以色列中的聖者。
EZE|39|8||主耶和華講：看啊，代誌來啦，也欲成伊，這是我所講的日。
EZE|39|9||「徛起以色列城的人欲出去起火燒伊的家私，就是大細的盾牌、弓箭、槌仔、及槍，攏欲用怹來燃火，歷過七年久，
EZE|39|10||甚至怹無欲對田野拾柴，也無欲對樹林剉樹；因為怹欲用家私燃火，閣欲搶許個搶怹的人，劫許個劫怹的人。這就是主耶和華講的。」
EZE|39|11||「當彼日，我欲將以色列地，海的東勢，人所經過的山谷，賞賜歌革做塚地，阻擋經過的人的路。佇遐人欲埋葬歌革及伊的眾人，欲稱彼所在做哈們歌革的山谷。
EZE|39|12||以色列家欲埋葬怹歷過七月日的久，互彼個地清氣。
EZE|39|13||通國的百姓欲埋葬怹。當我得著榮光的日，此個事欲互怹得著名聲。這是主耶和華講的。
EZE|39|14||怹欲派人常常巡查遍地，及經過的人相及葬許個剩佇地裡的身屍，通清氣彼個地方。到七月日滿，怹欲閣四界尋。
EZE|39|15||巡查遍地的人欲經過，若有人看見人的骨骸，就佇遐立一個記號，聽候埋葬的人埋葬伊佇哈們歌革的山谷。
EZE|39|16||也欲有一個城名叫哈們那，怹欲按呢清氣彼個地。
EZE|39|17||「人子啊，主耶和華按呢講：你著對逐樣的飛鳥以及田野的野獸講：恁著聚集做陣來，著對四方聚集到我為著恁所獻的祭，就是以色列山的大祭，互恁通食肉、飲血。
EZE|39|18||恁欲食勇士的肉，飲地上首領的血、公的綿羊、羊仔、公的山羊、公的牛，攏是巴珊肥的精牲。
EZE|39|19||恁食我為著恁所獻的祭，欲食油到飽，飲血到醉。
EZE|39|20||恁欲佇我的桌食馬匹及坐車的，及勇士及一切的戰士到飽飽。這是主耶和華講的。」
EZE|39|21||「我欲顯明我的榮光佇列國中；列國也欲看見我所行的審判及我所下佇怹身上的手。
EZE|39|22||按呢，對彼日以後，以色列家欲知我是耶和華──怹的上帝。
EZE|39|23||列國也欲知以色列家受掠是因為怹的罪過。怹得罪我，我對怹掩我的面，將怹交佇怹的對敵的手，怹就攏倒佇刀下。
EZE|39|24||我照怹的污穢照怹的過失款待怹，對怹掩我的面。」
EZE|39|25||所以主耶和華按呢講：「我欲互雅各受掠的人倒來，也欲憐憫以色列全家，
EZE|39|26||也欲為著我的聖名熱心。
EZE|39|27||怹佇本所在安然徛起，無人互怹驚，佇我將怹對列國中導倒來，對對敵的地聚集來。我佇列國的面前，佇怹身上顯明做聖的時，怹欲擔當怹的見誚及怹干犯我一切的罪。
EZE|39|28||我互怹受掠佇列邦，閣聚集怹倒來本所在，無留一人佇遐；怹就知我是怹的上帝──耶和華。
EZE|39|29||我也無閣對怹掩我的面，因為我已經將我的神降落佇以色列家。這是主耶和華講的。」
EZE|40|1||阮受掠的二十五年，佇年頭，月的初十日，城破了後第十四年，抵抵彼日耶和華的手下佇我的身上，導我到遐。
EZE|40|2||佇上帝異象中帶我到以色列地，安置我佇真高的山；山頂的南旁有親像起造的城。
EZE|40|3||伊導我到遐，看啊，有一人，款式親像銅的款式，手提麻索及測量的竿尺，徛佇門口。
EZE|40|4||彼個人對我講：「人子啊，見我所互你看的，你著用你的目睭看，用你的耳孔聽，也著用你的心記住。因為你受帶來遮，刁持為著欲互你看諸個事；見你所看見的，你攏著給以色列家講。」
EZE|40|5||看啊，厝的外面四圍有牆。彼人的手提測量的竿尺，長六肘，每肘是一肘閣一巴掌。伊就量牆，厚一竿尺，高一竿尺。
EZE|40|6||伊就到向東的門，上伊的崎仔，量門的戶椗，闊一竿尺；閣一個戶椗，闊也一竿尺。
EZE|40|7||閣侍衛房，逐間長一竿尺，闊一竿尺，相離五肘。門的戶椗，就是倚近向厝的門的兩廊，闊一竿尺。
EZE|40|8||伊也量向厝的門的兩廊，闊一竿尺。
EZE|40|9||閣量門的廊，闊八肘，伊的柱二肘；彼個門的兩廊是向厝。
EZE|40|10||東勢的門有侍衛房：此旁三間，彼旁三間，攏同一樣的寸尺；此旁的柱及彼旁的柱，也是一樣的寸尺。
EZE|40|11||伊量門口，闊十肘，門的長十三肘。
EZE|40|12||侍衛房頭前的界：此旁一肘，彼旁也有界，一肘；侍衛房此旁六肘，彼旁六肘。
EZE|40|13||閣量門，對此個侍衛房的厝頂到彼個侍衛房的厝頂，闊二十五肘；門及門相對。
EZE|40|14||閣做許個柱六十肘，有院用柱做界，佇門的四圍。
EZE|40|15||對入門的頭前到內面門的兩廊的頭前，共五十肘。
EZE|40|16||諸個侍衛房及門內四圍的柱以及怹的兩廊，攏有關密的窗；閣四圍有窗向內面，逐支柱的頂面有棕樹。
EZE|40|17||伊導我入外院，看啊，有房間，閣佇院的四圍有舖石的地；舖石地的頂面有房三十間。
EZE|40|18||舖石的地，是佇許個門的身邊及許個門平長，這是下面舖石的地。
EZE|40|19||伊對下面門的頭前量到內院頭前的外面，闊一百肘，東面北面攏是按呢。
EZE|40|20||外院向北的門，伊量伊的長闊。
EZE|40|21||伊的侍衛房，此旁三間，彼旁三間。伊的柱伊的兩廊，攏照頭一個門的扮。長五十肘，闊二十五肘。
EZE|40|22||伊的窗伊的兩廊，及伊的棕樹，攏是照向東的門。人對七層的崎仔上到遐，頭前有許個廊。
EZE|40|23||內院有門及東勢的門、北勢的門相對。伊對門到門量伊，一百肘。
EZE|40|24||伊導我向南勢去，看啊，有門向南，閣照前的寸尺量伊的柱及伊的兩廊。
EZE|40|25||伊的內面及伊的兩廊四圍攏有窗，及前所量的窗同一樣。長五十肘，闊二十五肘。
EZE|40|26||有七層崎仔通上到遐，頭前有許個兩廊；柱頂有棕樹，此旁一欉，彼旁一欉。
EZE|40|27||內院有門向南。對門到門伊向南量伊，一百肘。
EZE|40|28||伊導我對南門到內院，就照前的寸尺量南門。
EZE|40|29||伊的房伊的柱，伊的兩廊攏照前的寸尺。伊的內面及伊兩廊四圍攏有窗。長五十肘，闊二十五肘。
EZE|40|30||周圍有兩廊，長二十五肘，闊五肘。
EZE|40|31||伊的廊向外院，柱頂有棕樹。上八層崎仔到遐。
EZE|40|32||伊導我到內院向東，伊量彼個門照前的寸尺。
EZE|40|33||伊的房伊的柱，伊的兩廊攏照前的寸尺。伊的內面及伊兩廊四圍攏有窗。長五十肘，閣二十五肘。
EZE|40|34||伊的廊向外院。柱頂佇此旁彼旁有棕樹。上八層崎仔到遐。
EZE|40|35||伊閣導我到北門，量伊照前的寸尺，
EZE|40|36||閣量伊的房伊的柱，伊的兩廊。內面四圍攏有窗；伊的長五十肘，闊二十五肘。
EZE|40|37||伊的柱向外院。柱頂佇此旁彼旁有棕樹。上八層崎仔到遐。
EZE|40|38||門的柱邊有房及伊的門，佇遐洗燒祭的牲禮。
EZE|40|39||佇門廊的內面，此旁有二塊桌，彼旁有二塊桌，佇彼頂面通來刣燒祭、贖罪祭、補過失的祭的牲禮。
EZE|40|40||上到向北的門口，此旁的外面有二塊桌，門廊彼旁也有二塊桌。
EZE|40|41||佇門邊此旁有四塊桌，彼旁有四塊桌，共八塊；佇彼頂面刣牲禮。
EZE|40|42||為著燒祭的路用的四塊桌，是石拍的，長肘半，闊肘半，高一肘。刣燒祭及諸個祭所用的器具下佇彼頂面。
EZE|40|43||有鈎，闊一巴掌，釘住佇內面的四圍。桌頂有祭肉。
EZE|40|44||內門的外面，北門邊的內院有房間，為著唱歌的人來設。許個房間向南；東門邊，也有一間向北。
EZE|40|45||伊給我講：「此間向南的房是互擔當顧厝的祭司用；
EZE|40|46||彼間向北的房是互擔當顧壇的祭司用。諸個是利未族中撒督的子孫，就近耶和華來服事者。」
EZE|40|47||伊閣量彼個院，長一百肘，闊一百肘，是四方的。壇是佇厝前。
EZE|40|48||伊導我到厝前的兩廊，量兩廊的逐支柱。此旁五肘，彼旁五肘。門的闊，此旁三肘，彼旁三肘。
EZE|40|49||兩廊長二十肘，闊十一肘。有人絔上的崎仔。許個柱邊閣有細支柱，此旁一支，彼旁一支。
EZE|41|1||伊閣導我到殿遐量許個柱；此面闊六肘，彼面闊六肘，闊狹及布棚相同。
EZE|41|2||門口闊十肘。門的雙旁邊，此旁五肘，彼旁五肘。伊量伊的長四十肘，闊二十肘。
EZE|41|3||伊到內面量門口的柱，二肘。門口六肘，門口的闊七肘。
EZE|41|4||伊量伊的長二十肘，闊二十肘，佇殿的前面；伊對我講：「這是至聖所。」
EZE|41|5||伊量厝的牆，六肘；厝四周圍的邊房，各闊四肘。
EZE|41|6||邊旁有三層，此層疊佇彼層的頂面，逐層有三十間。此個厝另外有一片牆做四圍邊房的路用，互伊的楹仔通靠佇遐，免得靠佇厝的牆。
EZE|41|7||諸個四圍的邊房愈高愈闊；因為厝的圍佇厝的四面愈高，所以厝的闊直直到頂面，對下層到頂層，著對中層上去。
EZE|41|8||我閣看見厝的四圍有高的坅。邊房的地基，高足足一竿尺，就是六大肘。
EZE|41|9||邊房外面的牆厚五肘。所剩的地就是厝的邊房的所在。
EZE|41|10||四面圍厝許個房間，相離二十肘的闊。
EZE|41|11||邊房的門攏向所剩的地：一個門向北，一個門向南。四圍所剩的地攏闊五肘。
EZE|41|12||佇西旁另外隔開的地頭前的厝宅，闊七十肘，伊的牆四圍厚五肘，長九十肘。
EZE|41|13||按呢，伊量厝，長一百肘，也量隔開的所在及所起造的及伊的牆，共長一百肘。
EZE|41|14||厝的前面及向東隔開的地，闊一百肘。
EZE|41|15||伊量後面隔開的地頭前的厝宅，以及此旁彼旁樓的廊，長一百肘，閣量內殿及院的廊。
EZE|41|16||伊的戶椗，伊的關密的窗仔，伊的四圍三層的樓的廊，佇戶椗的對面，四圍的牆攏攬柴板，對土腳到窗仔（窗仔攏有遮蓋），
EZE|41|17||直到門的頂面，就是到內面的厝及外面，內外四圍的牆壁，攏照寸尺。
EZE|41|18||有刻𠼻𡀔兵及棕樹。二個𠼻𡀔兵的中間有一欉的棕樹，𠼻𡀔兵逐個有二個面。
EZE|41|19||此旁有人的面向棕樹，彼旁有獅的面向棕樹，厝內四圍攏是按呢。
EZE|41|20||對土腳到門頂，攏有刻𠼻𡀔兵及棕樹。殿的牆攏是按呢。
EZE|41|21||殿的門豎是四方的。至聖所的前面，款式親像殿的款式。
EZE|41|22||壇是柴做的，高三肘，長二肘。伊的角伊的座，及伊的四邊，攏是柴做的。伊對我講：「這是耶和華面前的桌」。
EZE|41|23||殿及至聖所有二個門，逐個門有二扇。
EZE|41|24||此個二扇是會拗得的。此個門二扇，彼個門也二扇。
EZE|41|25||殿的門頂有刻𠼻𡀔兵及棕樹，及刻佇牆頂的一樣。佇外面廊的頭前有厚的柴板。
EZE|41|26||廊的邊頭此旁彼旁攏有關密的窗仔及棕樹；厝的邊房及厚的柴板攏是按呢。
EZE|42|1||伊導我出來到外院，閣導我入另外隔開的地相對面的房；彼間房向北佇厝宅的對面。
EZE|42|2||佇一百肘長，五十肘闊的頭前，有北門。
EZE|42|3||屬內院二十肘的對面，閣屬外院舖石地的對面，有樓的廊對樓的廊三層。
EZE|42|4||佇許個房的頭前有一條路，闊十肘，向內面一百肘的路。怹的門攏向北。
EZE|42|5||頂層的房卡狹，因為互樓的廊佔伊的地，比中層下層佔卡多。
EZE|42|6||因為伊有三層，總是無柱，親像許個院的柱；所以伊的頂層比地平的下層中層卡狹。
EZE|42|7||閣佇外面的房的邊頭，向彼個房的頭前的外院，長五十肘。
EZE|42|8||因為外院諸個房長五十肘。看啊，殿的頭前有一百肘。
EZE|42|9||佇房的下面，對東旁有入去的所在，就是人對外院會入去遐。
EZE|42|10||向南佇院的牆的闊，佇隔開的所在對面，也佇厝宅的對面有許個房。
EZE|42|11||伊的頭前有路，怹親像向北的房的款式，長闊攏相同；出入的所在攏照怹的款式，也照怹的門。
EZE|42|12||照向南許個房的門，佇路的頭有門，就是東勢的牆面前的路，佇入去的所在。
EZE|42|13||伊給我講：「隔開的所在的頭前諸個北勢的房，南勢的房，攏是聖的房；親近耶和華的祭司欲佇遐食至聖的物，也用至聖的物，就是素祭、贖罪祭、補過失的祭，下佇彼所在，因為此所在是聖。
EZE|42|14||祭司入去的時，就呣通對聖所出來到外院，著佇遐放下怹行職份的時所穿的衫，因為彼是聖；著換怹的衫才通到屬佇百姓的。」
EZE|42|15||伊量內厝明白，就導我出向東的門，量伊的四圍。
EZE|42|16||伊用竿尺量東方就是用竿尺量伊的四圍，五百竿尺，
EZE|42|17||伊用竿尺量北方，量伊的四圍五百竿尺，
EZE|42|18||伊用竿尺量南方五百竿尺，
EZE|42|19||伊越到西方，用竿尺量伊五百竿尺。
EZE|42|20||伊量伊的四方，四圍有牆，長五百，闊五百，來分別聖者及平常者。
EZE|43|1||後來，伊導我到一個門，就是向東的門。
EZE|43|2||看啊，以色列上帝的榮光對東勢來。伊的聲親像多多水的聲；地就因為伊的榮耀來發出光。
EZE|43|3||伊的款式是親像我所看見的款式，就是我前來欲滅城的時所看見的款式，彼個異象也親像我佇迦巴魯河邊所看見的異像，我就仆落地。
EZE|43|4||耶和華的榮光對向東的門入佇殿內。
EZE|43|5||對按呢神就舉起我，帶我入內院，看啊，耶和華的榮光充滿殿內。
EZE|43|6||我聽見有一位對殿內向我講話。有一人徛佇我的身邊。
EZE|43|7||伊對我講：「人子啊，這是我寶座的所在，是我腳掌所踏的地。我欲佇遮，踮佇以色列人的中間到永遠。以色列家及怹的君王無欲閣用怹的淫行，以及怹的君王的身屍佇高的所在來拍垃墋我的聖名，
EZE|43|8||怹下怹的門椗近倚我的門椗，怹的門豎近倚我的門豎；怹及我的中間不過隔一鑆牆；閣用怹所行可惡的事，拍垃墋我的聖名，所以我受氣來滅怹。
EZE|43|9||今怹著對我的面前除去怹的淫行及君王的身屍離開遠遠，我就踮佇怹的中間到永遠。
EZE|43|10||「人子啊，你著將此個殿指示以色列家，互怹因為家己的罪過來見誚；怹也著量殿的規模。
EZE|43|11||怹若為著家己一切所行的事來見誚，你著指示怹此個殿的模、及伊的款式、伊出的所在、伊入的所在，及伊一切的規模，伊一切的禮儀、伊一切的規模、伊一切的法度，攏寫佇怹的目睭前，互怹守一切的規模，一切的禮儀來行伊。
EZE|43|12||殿的法度就是按呢：佇山頂四圍的界內攏做至聖。看啊，這就是殿的法度。」
EZE|43|13||以下是壇的量數，是用肘量伊（一個肘是一肘閣加一巴掌）。壇底一肘，闊一肘，四圍的墘有緣，高一巴掌，這就是壇的座。
EZE|43|14||對倚土腳的底座到下層的階，高二肘，闊一肘。對細階到大階，高四肘，闊一肘。
EZE|43|15||頂面的壇，有四肘。壇的頂面有凸四支角。
EZE|43|16||壇長十二肘，闊十二肘，款式四方。
EZE|43|17||四面的階長十四肘，闊十四肘。四圍的緣有半肘，伊的底座四圍一肘。伊的崎層向東。
EZE|43|18||伊對我講：「人子啊，主耶和華按呢講：起造祭壇，為著欲佇彼頂面獻燒祭灑血，到造成的時伊的例親像下底：
EZE|43|19||主耶和華講，你著將一隻公的牛仔做贖罪的祭，交互祭司利未人撒督的後裔，就是許個親近我、服事我的。
EZE|43|20||你著取牛仔的血，抹佇壇的四角及階仔的四角，及四圍的緣。按呢來互伊清氣，閣為著伊贖罪。
EZE|43|21||你也著將彼隻做贖罪祭的牛仔燒佇聖所的外面，厝內定著的所在。
EZE|43|22||第二日，著將無瑕疵的山羊牨獻做贖罪的祭；怹欲清氣彼個壇，親像曾用公的牛仔清氣伊一樣。
EZE|43|23||你已經清氣伊，著獻一隻無瑕疵公的牛及羊群中一隻無瑕疵公的綿羊，
EZE|43|24||你著將諸個物獻佇耶和華的面前。祭司著用鹽摻佇怹頂面，獻互耶和華做燒祭。
EZE|43|25||七日內，每日你著備辦一隻公的山羊做贖罪的祭，怹也著備辦一隻公的牛仔及羊群中一隻公的綿羊，攏無瑕疵的。
EZE|43|26||歷過七日怹欲為壇贖罪，互伊清氣；按呢分別伊做聖。
EZE|43|27||許個日已經滿，對第八日以後，祭司欲佇壇頂獻恁的燒祭及平安的祭；我欲接納恁。這是主耶和華講的。」
EZE|44|1||伊閣帶我倒轉到聖所的外面向東的門；彼個門關啲。
EZE|44|2||耶和華給我講：「此個門的確著關，呣通開，無論甚麼人呣通對遐入；因為耶和華──以色列的上帝已經對遐入，所以著長長關啲。
EZE|44|3||論到人君，因為伊是人君，通坐佇彼內面，佇耶和華的面前食餅。伊著對此個門的廊入，也著對遐出。」
EZE|44|4||伊閣帶我對北門到殿的頭前。我就看，看見耶和華的榮光充滿耶和華的殿，我就仆落地。
EZE|44|5||耶和華給我講：「人子啊，我對你所講起耶和華殿內一切的禮儀法度，你著注意，用目睭看，用耳孔聽，也著注意殿堂入的所在及聖所一切出去的所在。
EZE|44|6||你也著對許個悖逆的對以色列家講，主耶和華按呢講：以色列家啊，恁行一切可惡的事，著掠做夠額！
EZE|44|7||恁獻我的餅及油及血的時，恁導許個心無受割禮身軀也無受割禮的外邦人入我的聖所，來拍垃墋我的殿；閣背我的約，加添恁一切可惡的事。
EZE|44|8||恁也無盡忠佇顧守我聖物的職份，是為著恁本身派別人佇我的聖所顧守我交代恁的職份。
EZE|44|9||「主耶和華按呢講：以色列族中的外邦人，就是心無受割禮，身軀無受割禮的外邦人，攏呣通入我的聖所。」
EZE|44|10||「當以色列行迷路的時，有利未人離開我遠遠，就是行迷路離開我、去隨怹的偶像，怹著擔當怹的罪過。
EZE|44|11||總是怹欲佇我的聖所做差用，管理殿堂的門，佇殿內做差用；為著百姓刣燒祭及祭祀的精牲，欲徛佇伊的面前來服事怹。
EZE|44|12||既然佇怹的偶像的面前做百姓的差用，閣做塞礙互以色列家陷落罪過，所以我抬起手攻擊怹：怹欲擔當怹的罪過。這是主耶和華講的。
EZE|44|13||怹bē通親近我，對我行祭司的職份，也呣通親近我一件聖物，就是至聖的物；怹欲擔當怹的見誚及怹所行可惡的事。
EZE|44|14||總是我欲互怹擔當顧守殿的職份，辦理其中一切的事，及彼內面所著做的工。」
EZE|44|15||「以色列族行迷路離開我的時，祭司利未人撒督的子孫猶原顧守我的聖所。怹欲親近我、服事我，閣徛佇我的面前，用油及血獻互我。這是主耶和華講的。
EZE|44|16||怹欲入我的聖所，就近我的桌服事我，守我所交代怹做的。
EZE|44|17||怹入內院的門的時著穿幼苧衫。怹佇內院的門及佇殿內行職份的時攏呣通穿羊毛的衣服。
EZE|44|18||怹的頭殼頂著戴幼苧布的帽，腳腿著穿幼苧布的褲；彼個會流汗的攏呣通穿。
EZE|44|19||怹出去到外院就是到外院的百姓遐，著褪行職份的衣服，下佇聖的房間，穿別號的衣服，免得用怹的衫互百姓成聖。
EZE|44|20||怹呣通剃頭，也呣通互頭毛發長長，獨獨著剪頭毛。
EZE|44|21||祭司入內院的時攏呣通飲酒。
EZE|44|22||也呣通娶寡婦及受離出的婦仁人做某，獨獨著娶以色列族中的在室女，抑是祭司的寡婦。
EZE|44|23||怹著互我的百姓知聖的及平常的的精差，閣互怹分別無清氣的及清氣的。
EZE|44|24||有相告的事，怹著徛啲判斷，著照我的判斷來判斷。佇我一切的節期著守我諸個法度、律例，也著守我諸個安息日做聖。
EZE|44|25||怹呣通近倚死人拍垃墋家己，獨獨通為著老父、老母、子、查某子、兄弟、及猶未出嫁的姊妹拍垃墋家己。
EZE|44|26||伊已經清氣了後，著給伊閣算七日。
EZE|44|27||當伊入聖所到內院的日，欲佇聖所服事，著為本身獻贖罪祭。這是主耶和華講的。
EZE|44|28||「怹的確有產業，我是怹的產業。呣通佇以色列中互怹基業；我是怹的基業。
EZE|44|29||素祭、贖罪祭、補過失祭，怹攏通食伊，以色列中所獻一切的物攏歸佇怹。
EZE|44|30||見若起頭熟的物的第一個及一切禮物中的禮物攏歸佇祭司。恁也著用起頭出的麥粉互祭司；通互福氣臨到你的家。
EZE|44|31||無論鳥抑是獸，見若家己死的，抑是受擘拆的，祭司攏呣通食。」
EZE|45|1||恁拈鬮分地做業，著獻一份互耶和華來做聖，長二萬五千竿尺，闊一萬竿尺。伊的界的四圍攏做聖。
EZE|45|2||其中分別一段做聖所，長五百，闊五百，伊的款式四方。四圍閣五十肘做郊野的地。
EZE|45|3||佇所量的的中間你著量，長二萬五千，闊一萬。彼中間有聖所，就是至聖者。
EZE|45|4||這是全地一份的聖地，著歸佇祭司就是做聖所的差用，近倚來服事耶和華的，此個地通做怹起厝的所在及聖所的聖地。
EZE|45|5||又閣一份，長二萬五千，闊一萬，著歸佇殿內做差用的利未人，做怹的業，二十間房。
EZE|45|6||恁著分派做城的業，闊五千，長二萬五千，及所獻的聖地相排，這是欲做以色列全家的路用。
EZE|45|7||見若歸佇人君者是佇所獻的聖地以及城的業此旁彼旁，佇所獻聖地的頭前及城的業的頭前，對西方向西，對東方向東，伊的長著及怹的一支派的份額相同，對西界到東界。
EZE|45|8||佇以色列的境內人君欲得著此個做基業。後來我諸個人君無閣欺壓我的百姓，欲用地互以色列家照怹的支派。
EZE|45|9||主耶和華按呢講：「以色列諸個人君啊，恁今夠額啦，著除去強暴及搶劫的事，秉公行義，無閣霸佔百姓的業。這是主耶和華講的。
EZE|45|10||「恁著用公道的天秤、公道的伊法、公道的罷特。
EZE|45|11||伊法及罷特著平大。互罷特通貯賀梅珥十份的一份，伊法也通貯賀梅珥十份的一份，攏用賀梅珥做標準。
EZE|45|12||舍客勒著做二十季拉；二十個舍客勒，二十五個舍客勒，十五個舍客勒，是做恁的彌那。
EZE|45|13||「恁所應該獻的禮物著按呢：小麥一賀梅珥著獻伊法六份的一份；大麥一賀梅珥著獻伊法六份的一份。
EZE|45|14||論到油的定例，對油的罷特，就是對一柯珥就是十個罷特，閣是一賀梅珥獻一罷特十份的一份（因為十罷特就是一賀梅珥）。
EZE|45|15||對以色列肥的草場佇羊群中每二百隻羊，著獻一隻羊羔。做素祭、燒祭、謝恩祭，替怹贖罪。這就是主耶和華講的。
EZE|45|16||境內的眾百姓攏著用此個禮物獻互以色列的人君。
EZE|45|17||人君的本分佇節期、逐月的初一、逐擺安息日，及以色列家中所定著的節期，著獻燒祭、素祭、灌奠祭。祭伊著備辦贖罪祭、素祭、燒祭、及平安祭，為著以色列家贖罪。」
EZE|45|18||主耶和華按呢講：「佇正月初一，恁著取無瑕疵的牛牨，來清氣聖所。
EZE|45|19||祭司著將贖罪祭的血，抹佇殿的門豎及壇階的四角，及內院的門豎。
EZE|45|20||彼月的初七也著按呢做為著錯誤犯罪的，及愚戇來犯著的，來為著殿贖罪。
EZE|45|21||「正月十四，恁著守pôaⁿ過節，守此個節七日，著食無酵的餅。
EZE|45|22||彼日，人君著為著家己及國內的眾百姓備辦一隻公的牛做贖罪祭。
EZE|45|23||當節期的七日，伊著備辦燒祭獻互耶和華，連連七日，逐日著用七隻牛牨、及七隻綿羊牨攏無瑕疵的。逐日也著備辦一隻山羊牨做贖罪祭。
EZE|45|24||伊也著備辦素祭，一隻牛牨一個伊法，一隻綿羊牨一個伊法，每伊法著油一欣。
EZE|45|25||七月十五守節的時，七日久伊著按呢做，照贖罪祭、照燒祭、照素祭，也著照油。」
EZE|46|1||主耶和華按呢講：「內院向東的門，佇做工的六日內的確著關；獨獨佇安息日著開，月的初一也著開。
EZE|46|2||人君著對此個門的廊對外面入，徛佇門豎邊。祭司著備辦伊的燒祭及伊的謝恩祭，伊著佇門椗彼叨敬拜，然後出去。此個門到下昏時呣通關。
EZE|46|3||佇諸個安息日及月的初一，國內的百姓著佇此個門口，敬拜佇耶和華的面前。
EZE|46|4||人君佇安息日，所著獻互耶和華的燒祭，著無瑕疵的羊羔六隻，無瑕疵的綿羊牨一隻；
EZE|46|5||伊的素祭為著彼隻綿羊牨著一個伊法，為著許個羊羔的素祭是照伊的力量，一個伊法配油一欣。
EZE|46|6||當月的初一，著獻無瑕疵的牛牨一隻，羊羔六隻，綿羊牨一隻，攏著無瑕疵的。
EZE|46|7||伊也著備辦素祭，為著牛牨獻一個伊法，為著綿羊牨獻一個伊法，為著許個羊羔就照伊的力量，一個伊法配油一欣。
EZE|46|8||人君入來的時著對此個門的廊入，也著對此個路出。
EZE|46|9||「佇逐個節期，國內的百姓朝見耶和華的時，對北門入來敬拜的，著對南門出去；對南門入來的，著對北門出去。呣通對所入的門越倒轉，著直直進前出去。
EZE|46|10||百姓入去的時，人君也著佇怹的中間入去；百姓出去，人君也著及怹出去。
EZE|46|11||「佇節期及大會的時，素祭著為著一隻牛牨獻一個伊法，為著一隻綿羊牨獻一個伊法，為著許個羊羔就照伊的力量，一個伊法配油一欣。
EZE|46|12||人君若備辦甘心的祭，燒祭抑是謝恩祭，做甘心的祭獻互耶和華，著有人給伊開向東的門。伊著備辦伊的燒祭及伊的謝恩祭，親像佇安息日所做一樣，然後伊著出去。出去了，著有人給伊關門。」
EZE|46|13||「逐日，你著備辦無瑕疵未滿年的羊羔一隻，做燒祭獻互耶和華；逐早起著備辦伊。
EZE|46|14||逐早起也著備辦相及獻的素祭，一伊法六份的一份，及一欣油三份的一份，摶和麵粉。此個素祭著常常獻互耶和華做永遠定著的例。
EZE|46|15||逐早起怹著按呢備辦羊羔、素祭，及油做常常獻的燒祭。」
EZE|46|16||主耶和華按呢講：「人君若將產業互伊的子的一個，就是做伊的業，歸佇伊許個子是怹承接做業的。
EZE|46|17||總是伊若將伊的產業的一份互伊的人臣的一個，是做人臣的到自由的年，彼時猶原歸佇人君。論到伊的產業，著留互伊許個子。
EZE|46|18||人君呣通搶奪百姓的產業，來趕怹離開怹所承接的；伊著對家己的業中，將產業互伊的子；免得我的百姓四散，逐人離開伊所承接的。」
EZE|46|19||伊就導我對門邊的路入來到祭司向北許個聖的房間，看啊，後面西勢有一所在。
EZE|46|20||伊就給我講：「這是祭司煮補過失祭及贖罪祭，以及煏素祭的所在；免得帶到外院，互百姓成做聖。」
EZE|46|21||伊閣導我出去到外院，互我經過院四個角頭，看啊，佇彼個院逐個角頭各有一個院。
EZE|46|22||佇院的四角頭有院，四面有牆圍啲，逐個院長四十肘，闊三十。四個角頭的院，怹的寸尺攏一樣，
EZE|46|23||四個院的周圍有起一列，伊的下面攏有煮物的所在。
EZE|46|24||伊給我講：「諸個就是煮物的灶腳，殿內諸個做差用者佇遮煮百姓的祭祀。」
EZE|47|1||伊導我倒轉到殿門，看啊，有水對殿的門椗下向東流出（因為殿的頭前向東）。諸個水對下面，對殿的正旁，祭壇的南旁流落。
EZE|47|2||伊就導我對北門出去，導我對外面彎到外門，對向東旁的門的路，看啊，水對正旁爆出來。
EZE|47|3||彼人手提繩索向東行出去的時，伊就量一千肘(tiú)，教我對水過去，水淹腳目。
EZE|47|4||伊閣量一千，教我對水liâu過去，水淹腳頭窩；閣量一千，教我跟過去，水淹到腰；
EZE|47|5||閣量一千，水就成做河，我bē會跟過去。因為水漲淀(tiòng-tīⁿ)，成做會泅(siû)得的水，bē潦得的河。
EZE|47|6||伊就對我講：「人子啊，你有看見此個嗎？」伊就導我互我越轉到河邊。
EZE|47|7||我倒轉去的時，看啊，佇河邊雙旁有樹木真多。
EZE|47|8||伊給我講：「諸個水向東流去，欲落到亞拉巴，直直流到海。所發出的水欲流入鹽海，海裡的水就變好。
EZE|47|9||河水所到的所在，逐樣生湠的動物攏欲得著活，也欲有魚真多，因為水流到遐，海裡的水變好。彼個河所流到的所在，所有的物攏欲得著活。
EZE|47|10||將來欲有討漁人徛佇岸邊，對隱基底到隱以革蓮，攏做拋網的所在。許個魚各照伊的類，親像大海的魚真多。
EZE|47|11||總是爛土的地及水汐的所在bē得著醫好，留啲出鹽。
EZE|47|12||佇河的雙旁邊欲發生逐類的樹木；通做食物，葉bē枯焦，果子出無斷。逐月日欲結新的果子，因為諸個水是對聖所流出的。樹頂的果子欲做食物，葉有醫治的功用。」
EZE|47|13||主耶和華按呢講：「恁分此個地做業照以色列十二支派，伊的地界著親像下底。約瑟欲得著二份。
EZE|47|14||恁承接此個地做業，著相及平分；因為我曾抬起手應允將此個地互恁的列祖；此個地欲歸佇恁做業。
EZE|47|15||「地的界限就是按呢：北旁的界對大海去希特倫的路，直直到西達達出入的所在。
EZE|47|16||到哈馬、比羅他、西伯蓮（就是佇大馬色的境界及哈馬的境界的中間），到浩蘭邊界的哈撒哈提干。
EZE|47|17||對海的境界就是哈薩以難近佇大馬色的境界，閣佇北旁向北是哈抹的境界。這是北旁的界。
EZE|47|18||「東旁的界佇浩蘭、大馬色、基列，及以色列地的中間，就是約但河。恁著對北旁的界量到東海。這就是東勢的界。
EZE|47|19||「南旁向南的界是對他瑪到米利巴加低斯的水，續到埃及的溪，𥦁到大海。這是南旁向南的界。
EZE|47|20||「西旁的界就是大海，對南旁的境界直到哈馬出入對面的所在。這就是西旁的界。
EZE|47|21||「按呢恁著照以色列的支派為家己分此個地。
EZE|47|22||恁著拈鬮分此個地做業，歸佇恁本身及佇恁中間寄腳的出外人，就是佇恁中間生子查某子的。恁著看怹親像以色列家的中間所生者一樣；怹佇以色列支派的中間及恁相及得著地做業。
EZE|47|23||外面人徛起佇彼個支派的中間，恁就佇遐分地互伊做業。這就是耶和華講的。」
EZE|48|1||支派的名照下底所記的：對極北的界，對希特倫的路到哈馬出入的所在，佇大馬色境界哈薩以難。向北近倚哈馬的地對東到西，但一份。
EZE|48|2||倚近但的地界，對東到西，亞設一份。
EZE|48|3||倚近亞設的地界，對東到西，拿弗他利一份。
EZE|48|4||倚近拿弗他利的地界，對東到西，瑪拿西一份。
EZE|48|5||倚近瑪拿西的地界，對東到西，以法蓮一份。
EZE|48|6||倚近以法蓮的地界，對東到西，流便一份。
EZE|48|7||倚近流便的地界，對東到西，猶大一份。
EZE|48|8||倚近猶大的地界，對東到西，是恁所獻的地，闊二萬五千竿尺。對東到西，長及許個份的一個相同，聖所佇彼中間。
EZE|48|9||恁所獻互耶和華的地著長二萬五千竿尺，闊一萬。
EZE|48|10||所獻的聖地著歸互祭司，北勢長二萬五千，西勢闊一萬，東勢闊一萬，南勢長二萬五千。耶和華的聖所佇彼中央。
EZE|48|11||著歸互撒督的子孫中成做聖的祭司，就是顧守我所交代的。當以色列人行迷路的時，怹無行迷路親像利未人行迷路。
EZE|48|12||此個著歸互怹，就是對所獻的全地中獻互怹做至聖者。倚近利未人的地界。
EZE|48|13||利未人所得著的地著長二萬五千，闊一萬，及祭司的地界相同，攏總長二萬五千，闊一萬。
EZE|48|14||此個地呣通賣，呣通對換，起頭熟的物呣通歸互別人，因為是歸佇耶和華做聖者。
EZE|48|15||所剩五千闊的地，是佇彼個二萬五千的頭前，著做平常的路用，通起城起厝做郊野的地。城著佇中央。
EZE|48|16||伊的寸尺就是按呢：北面四千五百，南面四千五百，東面四千五百，西面四千五百。
EZE|48|17||城著郊野，向北二百五十，向南二百五十，向東二百五十，向西二百五十。
EZE|48|18||以外所剩的，長及所獻的聖地相同，向東一萬，向西一萬，閣及所獻的聖地相同；其中所出產欲互城內做工的人做食物。
EZE|48|19||對以色列眾支派的中間，佇城內做工者，欲佇遐種作。
EZE|48|20||恁所獻的全地：長二萬五千，闊二萬五千。恁所獻的聖地及屬佇城的地，是四方的。
EZE|48|21||所獻的聖地以及屬佇城的地，雙旁剩的地著歸佇人君。所獻的地佇彼二萬五千的頭前到東勢的界，閣向西佇彼二萬五千的，頭前到西勢的界，及許個份的地相同，攏歸佇人君。所獻的聖地及殿的聖地攏佇彼內面，
EZE|48|22||閣對利未人的業，對屬佇城的業（是屬人君的的中間），佇猶大的界及便雅憫的界的中間，攏歸人君的。
EZE|48|23||論到其餘的支派，對東到西，便雅憫一份。
EZE|48|24||倚近便雅憫的地界對東到西，西緬一份。
EZE|48|25||倚近西緬的地界對東到西，以薩迦一份。
EZE|48|26||倚近以薩迦的地界對東到西，西布倫一份。
EZE|48|27||倚近西布倫的地界對東到西，迦得一份。
EZE|48|28||倚近迦得的地界南旁向南彼個地界對他瑪到米利巴加低斯的水，到埃及的溪𥦁到大海。
EZE|48|29||這是恁著拈鬮分互以色列的支派做業的地，怹逐個所得著的業就是按呢。這是主耶和華所講的。
EZE|48|30||對城出去的路是照下面所記的：佇北面照所量的四千五百竿尺。
EZE|48|31||城許個門著照以色列支派的名。北面有三個門，流便的門一個，猶大的門一個，利未的門一個；
EZE|48|32||東面四千五百，有三個門，約瑟的門一個，便雅憫的門一個，但的門一個；
EZE|48|33||南面四千五百，有三個門，西緬的門一個，以薩迦的門一個，西布倫的門一個；
EZE|48|34||西面四千五百，有三個門，迦得的門一個，亞設的門一個，拿弗他利的門一個。
EZE|48|35||城四圍共一萬八千。對彼日以後，城的名叫做「耶和華佇遐。」
DAN|1|1||猶大王約雅敬坐位第三年，巴比倫王尼布甲尼撒來到耶路撒冷，圍來攻擊伊。
DAN|1|2||主用猶大王約雅敬，及上帝厝內器具的一份交佇伊的手。伊將怹帶到示拿的地，入伊的上帝的厝，用許個器具下佇伊的上帝的庫房內。
DAN|1|3||王吩咐太監長亞施毗拿，著對以色列的王親及貴族的中間帶幾若人來，
DAN|1|4||就是少年無瑕疪、面貌媠、有聰明智識、通達逐樣的學問、明白極致、夠額通跟隨佇王宮的，著教示怹迦勒底人的文學及言語。
DAN|1|5||王就分派將王所食的好物及所飲的酒，每日互怹一份，培養怹三年久。然後，互怹跟隨佇王的面前。
DAN|1|6||怹中間有猶大族的人：但以理、哈拿尼雅、米沙利、亞撒利雅。
DAN|1|7||太監長給怹號名：稱但以理做伯提沙撒，稱哈拿尼雅做沙得拉，稱米沙利做米煞，稱亞撒利雅做亞伯尼歌。
DAN|1|8||總是但以理立志無欲用王的好物及伊所飲的酒拍垃墋家己，所以求太監長容允伊免得拍垃墋家己。
DAN|1|9||上帝互但以理佇太監長的面前得著恩惠憐憫。
DAN|1|10||太監長給但以理講：「我驚畏我的主我的王，伊已經分派恁的飲食；豈可通互伊看見恁的面貌卡輸恁同年的少年人啊？若按呢，就互我頭殼[人奧]得保全佇王的面前。」
DAN|1|11||太監長有派一個監護者管理但以理、哈拿尼雅、米沙利、亞撒利雅，但以理對伊講：
DAN|1|12||「求你試看你諸個奴僕十日久，互阮食菜，飲水，
DAN|1|13||然後你通看阮的面貌及許個食王好物的少年人的面貌，就照你所看見的款待你諸個奴僕！」
DAN|1|14||此個事伊有允准怹，試怹十日久。
DAN|1|15||十日後，看見怹的面貌比許個食王的好物的少年人閣卡媠卡博。
DAN|1|16||對按呢監護就撤去所互怹的好物所著飲的酒，互怹食菜。
DAN|1|17||此四個少年人，上帝互怹佇逐樣的文字學問聰明智識；但以理閣明白逐樣的異象及夢見的兆頭。
DAN|1|18||王所定著導怹入去的日已經到，太監長就導怹入去到尼布甲尼撒的面前。
DAN|1|19||王及怹講話，佇怹眾人的中間看無一個會比得但以理、哈拿尼雅、米沙利、亞撒利雅，所以怹得著徛佇王的面前。
DAN|1|20||王見有所問怹的事，就知怹的智慧聰明比通國的博士及術士贏過十倍。
DAN|1|21||但以理到古列王元年猶佇啲。
DAN|2|1||尼布甲尼撒坐位第二年，尼布甲尼撒夢見，心迫腹，bē睏得。
DAN|2|2||王命令召博士、術士、師公，及迦勒底人來，愛怹用王的夢給伊講，怹就來徛佇王的面前。
DAN|2|3||王給怹講：「我有夢見一個夢，我的心迫腹，愛欲知彼個夢是甚麼。」
DAN|2|4||迦勒底人用亞蘭的腔口對王講：「願王萬歲！請將彼個夢給你諸個奴僕講，阮就欲解明。」
DAN|2|5||王應迦勒底人講：「彼個事我已經bē記得啦，恁若無將我所夢見講互我聽，續解明伊，就欲將恁的肉割碎碎，也恁的厝欲做糞埽堆；
DAN|2|6||總是恁若將我所夢見給我講，續解明伊，恁欲對我得著贈品、報賞、大榮光。今恁著將我所夢見講互我聽，續解明伊。」
DAN|2|7||怹第二擺閣對王講：「請王將所夢見的給諸個奴僕講，阮就欲解明伊。」
DAN|2|8||王應講：「我準準知恁是故意延延，因為恁知彼個夢我已經bē記得啦。
DAN|2|9||恁若無將我所夢見給我講，只有一法通款待恁；因為恁已經有備辦謊言亂語對我講，啲聽候時勢的改變。今恁著將所夢見給我講，我就知恁會解明伊。」
DAN|2|10||迦勒底人佇王的面前應講：「王此號事地上無人會講出；因為未曾有君王、大臣、掌權的教博士、抑是術士，抑是迦勒底人著按呢做。
DAN|2|11||王所問的是稀奇的事。除去無及世間人同徛起的神明以外，無一個會佇王的面前講出。」
DAN|2|12||王受氣，受氣到極，命令剿滅巴比倫一切智慧的人。
DAN|2|13||對按呢出命令，欲刣智慧的人，就尋但以理及伊的同伴，欲刣怹。
DAN|2|14||王的侍衛長亞略出來，欲刣巴比倫智慧的人，但以理用精通智慧的話應伊，
DAN|2|15||就對王的侍衛長亞略講：「王所出的命令怎樣到即緊急啊？」亞略就將此個代誌給但以理講。
DAN|2|16||但以理就入去求王寬限，就欲將夢給王解明。
DAN|2|17||但以理倒去伊的厝，將此個事給伊同伴哈拿尼雅、米沙利、亞撒利雅講，
DAN|2|18||愛怹為著此個祕密的事祈求天頂的上帝憐憫，免得但以理及伊的同伴及巴比倫其餘智慧的人相及滅無。
DAN|2|19||此個祕密的事就佇暝時異象中對但以理顯明，但以理就謳咾天頂的上帝。
DAN|2|20||但以理講：「上帝的名應該受謳咾到永遠！因為智慧權能攏屬佇伊。
DAN|2|21||伊變換時期、節季，伊廢無王，設立王，將智慧互智慧的人，將見識互聰明的人。
DAN|2|22||伊指示深奧祕密的事，暗中所有的伊攏知，光也及伊相及住。
DAN|2|23||我的列祖的上帝啊，我感謝你，謳咾你，因為你賞賜我智慧才能，今用阮對你所求的已經指示我，因為你有用王的事指示阮。」
DAN|2|24||對彼霎，但以理入去見亞略，就是王所派剿滅巴比倫許個智慧的人的，伊去給伊講：「莫得剿滅巴比倫許個智慧的人，導我到王的面前，我欲將夢給王解明。」
DAN|2|25||亞略即時導但以理到王的面前，對伊講：「我佇猶大受掠的人的中間抵著一人，伊會將夢給王解明。」
DAN|2|26||王對稱做伯提沙撒的但以理講：「你會將我所看見的夢給我講續給我解明嗎？」
DAN|2|27||但以理佇王的面前應講：「王所問的祕密，智慧的人、術士、博士、卜卦者攏bē給王指明；
DAN|2|28||總是天頂有一位上帝會顯明祕密的事。今用後日啲欲有的事有指示尼布甲尼撒王。你所夢見的及你佇床裡所想的異象是按呢：
DAN|2|29||王啊，你佇床裡想到將來的事，彼位顯明祕密的事者用將來所欲有的事指示你。
DAN|2|30||論到我彼個祕密的事顯明佇我，呣是為著我有智慧贏過一切活啲的人，就是刁持欲解明互王知，閣互你知你的心的念頭。
DAN|2|31||「王啊，你啲看，就看見有一身大像，此個像真高，極其燦爛，徛佇你的面前，伊的形狀真通驚。
DAN|2|32||此個像，伊的頭殼是好金的，伊的胸脅及手骨是銀的，腹肚及大腿是銅的，
DAN|2|33||伊的腳胴是鐵的，伊的腳盤一半鐵一半土的。
DAN|2|34||你啲看到有一塊石拍出來，呣是用手拍的，摃著彼身像鐵及土的腳盤，來拍破怹；
DAN|2|35||對按呢彼個鐵、土、銅、銀、金做一下拍碎碎，變做夏天五穀場的粗糠，互風吹散，無閣有怹的位處。閣此個摃著像的石變成大山，充滿全地。
DAN|2|36||「這就是彼個夢。阮今欲佇王的面前解明伊。
DAN|2|37||王啊，你是列王的王。天頂的上帝已經將國度、權柄、能力、榮光賞賜你。
DAN|2|38||見若世間人徛起的所在，連山野的走獸，空中的飛鳥，伊攏交付你的手，互你掌管諸個一切。你就是彼個金的頭殼。
DAN|2|39||你以後欲閣興起一國，呣值著你；閣有第三國，就是銅的，欲掌管天下。
DAN|2|40||第四國，欲堅定親像鐵，鐵會拍破萬物互伊降服，閣親像鐵壓碎一切，伊也欲拍破列國壓碎怹。
DAN|2|41||你也看見伊的腳盤及腳指頭仔，一半是燒磁的土，一半是鐵，彼個國也欲分開。總是你看見鐵及爛土相參，此個國也欲有鐵的力。
DAN|2|42||許個腳指頭仔，既然一半是鐵一半是土，按呢彼個國欲一半強一半弱。
DAN|2|43||你既然看見鐵及爛土相參，怹欲及人的種族相參，總是二比bē相合，親像鐵及土bē相參得。
DAN|2|44||當許個列王的日，天頂的上帝欲設立一國，永遠bē廢無，伊的權柄bē會歸佇別國，總是伊欲毀壞許個國來滅伊，家己欲永遠徛在。
DAN|2|45||你既然看見有石對山裡拍出來呣是用手拍的，來拍破彼個鐵、銅、土、銀、金，就是至大的上帝用將來欲有的代誌指示王。彼個夢是真，彼個解明是確實。」
DAN|2|46||當時，尼布甲尼撒王仆佇地裡，拜但以理，命令用禮物芳料獻互伊。
DAN|2|47||王應但以理對伊講：「你已經會顯明此個祕密的事，恁的上帝真正是諸個上帝的上帝、諸個王的主，閣是顯明許個祕密者。」
DAN|2|48||對彼霎王高升但以理，賞賜伊多多上品的禮物，派伊管理巴比倫全省，閣做總理，來掌管巴比倫一切智慧的人。
DAN|2|49||但以理求王，王就派沙得拉、米煞、亞伯尼歌管理巴比倫省的事務，獨獨但以理跟隨佇王宮。
DAN|3|1||尼布甲尼撒王造金像，高六十肘，闊六肘，祀佇巴比倫省杜拉的平洋。
DAN|3|2||尼布甲尼撒王召集諸個總督、欽差、巡撫、按察司、保正司、謀士、法官，及各省的官員，來赴尼布甲尼撒王所立的像行點眼的禮。
DAN|3|3||對按呢許個總督、欽差、巡撫、按察司、保正司、謀士、法官，及各省的官員攏聚集，為著尼布甲尼撒所立的像行點眼的禮，就徛佇尼布甲尼撒所立的像的頭前。
DAN|3|4||彼時傳命令者大聲叫講：「恁諸個百姓、諸個國、諸個腔口的人啊，有命令傳互恁：
DAN|3|5||恁一下聽見哨角、笛仔、琵琶、琴、瑟、笙，及逐樣樂器的聲，就著仆落敬拜尼布甲尼撒王所立的金像。
DAN|3|6||見若無仆落敬拜的，欲即時㧒落佇炎熱的火爐。」
DAN|3|7||因為按呢眾百姓一下聽見哨角、笛仔、琵琶、琴、瑟、及逐樣樂器的聲，就諸個百姓、諸個國、諸個腔口的人攏仆落敬拜尼布甲尼撒王所立的金像。
DAN|3|8||彼時，有幾若個迦勒底人進前來告猶大人。
DAN|3|9||怹對尼布甲尼撒王講：「願王萬歲！
DAN|3|10||王啊，你曾出令講，見若人聽見哨角、笛仔、琵琶、琴、瑟、笙，及逐樣樂器的聲，攏著仆落敬拜金像。
DAN|3|11||見若無仆落敬拜的，欲㧒落佇炎熱的火爐。
DAN|3|12||今有幾若個猶大人，就是你所派管理巴比倫省的事務的沙得拉、米煞、亞伯尼歌；王啊，諸個人無要緊你的話，呣服事你諸個上帝，也呣敬拜你所立的金像。」
DAN|3|13||彼時，尼布甲尼撒大受氣到極，命令將沙得拉、米煞、亞伯尼歌帶來，怹就將諸個人帶到王的面前。
DAN|3|14||尼布甲尼撒問怹講：「沙得拉、米煞、亞伯尼歌，恁無服事我諸個上帝，也無敬拜我所立的金像，是刁故意嗎？
DAN|3|15||今恁閣聽見哨角、笛仔、琵琶、琴、瑟、笙，及逐樣樂器的聲，若便便仆落敬拜我所造的像，就好；總是恁若呣敬拜，欲即時㧒恁落炎熱的火爐，有甚麼上帝欲救恁脫離我的手啊？」
DAN|3|16||沙得拉、米煞、亞伯尼歌應王講：「尼布甲尼撒啊，此個事阮呣免應你；
DAN|3|17||果然按呢，阮所服事的上帝會救阮出炎熱的火爐。王啊，伊也欲救阮脫離你的手；
DAN|3|18||若無按呢，王啊，你著知阮決斷無欲服事你諸個上帝，亦無欲敬拜你所立的金像。」
DAN|3|19||彼時，尼布甲尼撒滿心受氣，對沙得拉、米煞、亞伯尼歌變面，命令人起火爐，比平常七倍卡熱；
DAN|3|20||也命令軍隊中勇猛的幾若人，縛沙得拉、米煞、亞伯尼歌，㧒佇炎熱的火爐。
DAN|3|21||怹許個人受縛猶原穿褲、袍、及內衫，及其餘的衫，㧒佇炎熱的火爐。
DAN|3|22||因為王的命令真緊急，火爐閣真熱，許個掠沙得拉、米煞、亞伯尼歌的人攏互火舌燒死。
DAN|3|23||沙得拉、米煞、亞伯尼歌彼三個人攏受縛墜落佇炎熱的火爐。
DAN|3|24||彼時，尼布甲尼撒王卬愕，緊緊起來，對伊的謀士講：「咱豈呣是縛三人㧒佇火裡嗎？」怹應王講：「王啊，是啊！」
DAN|3|25||王講：「看啊，我看見有四個人，並無受縛，行佇火中，也無受傷；彼個第四個的容貌是親像上帝的子。」
DAN|3|26||對彼霎，尼布甲尼撒行近炎熱的火爐口，叫講：「至高的上帝的奴僕沙得拉、米煞、亞伯尼歌出來，來到遮！」沙得拉、米煞、亞伯尼歌就對火中出來。
DAN|3|27||許個總督、欽差、巡撫，及王的謀士，相及聚集看見彼三人，火無力通害怹的身軀，怹的頭毛也無燒著，衫褲無變換，怹也攏無臭火味。
DAN|3|28||尼布甲尼撒講：「沙得拉、米煞、亞伯尼歌的上帝是應該謳咾的！因為伊差伊的使者拯救許個倚靠伊的奴僕，怹反對王的命令，放拺家己的身軀，佇怹家己的上帝以外呣肯服事敬拜別個上帝。
DAN|3|29||所以我出令，諸個百姓、諸個國、諸個腔口的人，見若用話褻瀆沙得拉、米煞、亞伯尼歌的上帝，欲將怹的肉割碎碎，怹的厝欲做糞埽堆，因為無別個上帝會救人親像按呢。」
DAN|3|30||彼時王佇巴比倫省，高升沙得拉、米煞、亞伯尼歌。
DAN|4|1||尼布甲尼撒王頒詔互天下諸個百姓、諸個國、諸個腔口的人講：「願恁大享受平安！
DAN|4|2||至高的上帝所行佇我的神蹟奇事，我歡喜宣佈。
DAN|4|3||大啊，伊的神蹟！豐盛啊，伊的奇事！伊的國是永遠的國；伊的權柄到代代！
DAN|4|4||「我──尼布甲尼撒佇我的厝，安然徛起佇我的王宮宴樂。
DAN|4|5||我夢見一個夢，互我驚惶。我佇眠床裡的思想，及心內的異象，互我迫腹。
DAN|4|6||所以我出令召巴比倫一切智慧的人到我的面前，教怹解明彼個夢互我知。
DAN|4|7||對按呢許個博士、術士、迦勒底人、占卜者攏入來，我將彼個夢當面給怹講，總是怹無解明互我知。
DAN|4|8||路尾有但以理，照我的上帝的名稱做伯提沙撒的，到我的面前，伊的心內有諸個聖的上帝的神，我用夢給伊講：
DAN|4|9||『博士長伯提沙撒啊，因為我知你的心內有諸個聖的上帝的神，無一項祕密的事互你為難。今著將我夢中所看見的異象及伊的解明來給我講。』
DAN|4|10||「我佇床裡心內的異象是諸個：我啲看，看見地的中間有一欉樹，極其高。
DAN|4|11||彼欉樹漸漸大，閣堅固，高到抵天，地的極頭也會看見，
DAN|4|12||伊的葉茂盛，果子真多，彼內面有眾生的食物；田野的走獸住佇伊的蔭影，空中的飛鳥歇佇伊的枝；見有血氣者對伊得著食。
DAN|4|13||「我佇眠床，佇我心內的異象，看見有一個守望閣是聖者對天落來。
DAN|4|14||大聲叫講：『剉彼欉樹！砍伊的枝！搖落伊的葉！拍散伊的果子！互走獸離開伊的下面，互飛鳥離開伊的枝。
DAN|4|15||總是著留伊的根頭佇地裡，用鐵及銅的環縛伊佇田裡新發的草中，用天的露水濕tâm伊，也互伊及走獸有份佇地上的草場，
DAN|4|16||互伊的心，變做呣是人的心，也用獸的心互伊，互伊歷過七個時期。
DAN|4|17||這是諸個守望者所定著的命，諸個聖者所出的令，互眾生知至高者掌管人的國，也照家己的意思用國賞賜人，也用至微細的人設立做主。』
DAN|4|18||「這是我──尼布甲尼撒王所看見的夢。伯提沙撒啊，你著解明伊；因為我國內一切智慧的人，攏bē會解明互我知，只有你會，因為恁心內有許個聖的上帝的神。」
DAN|4|19||彼時稱做伯提沙撒的但以理卬愕有許久，心內迫腹。王對伊講：「伯提沙撒啊，呣免為著彼個夢及伊的解明來迫腹。伯提沙撒就應講，願彼個夢歸佇怨恨你的，彼個解明歸佇你的對敵。
DAN|4|20||你所看見的樹漸漸大，閣堅固，高到抵天，地的極頭也會看見；
DAN|4|21||伊的葉茂盛，伊的果子真多，彼內面有眾生的食物；田野的走獸住佇伊的下面；空中的飛鳥歇佇伊的枝。
DAN|4|22||「王啊，此欉樹就是你。你漸漸大閣堅固，你的強大漸漸進步到抵天，你的權柄到佇地極。
DAN|4|23||王既然看見有一個守望閣是聖者對天落來，講：『著剉彼欉樹來毀壞伊，總是著留伊的根頭佇地裡，用鐵及銅的環縛伊佇田裡新發的草中，用天的露水濕tâm伊，也互伊及走獸有份，歷過七個時期。』
DAN|4|24||「王啊，彼個解明是按呢：閣至高者的命令欲到我的王，我的主也是按呢。
DAN|4|25||你欲受趕出離開人，及田野的走獸相及徛起，也欲互你食草親像牛，互天的露水濕tâm，也欲歷過七個時期。到你知至高者掌權人的國，也照家己的意思用國賞賜人。
DAN|4|26||怹既然吩咐樹的根頭著留啲，到你知諸個天啲掌權的時，就你的國必定閣歸佇你。
DAN|4|27||王啊，今求你歡喜接納我的苦勸，用行公義來斷絕你的罪過，用憐憫喪鄉人來除去你的過失，豈採你的平安會久長。」
DAN|4|28||諸個事攏應驗佇尼布甲尼撒王。
DAN|4|29||到十二月滿，伊行遊佇巴比倫的王宮。
DAN|4|30||王講：「這豈呣是大的巴比倫，我用我大力的權，也為著我的威嚴的榮光來起的，做本國的宮殿嗎？」
DAN|4|31||此個話猶久佇王的嘴的時，有聲對天落來，講：「尼布甲尼撒王啊，有話給你講，國位已經離開你啦。
DAN|4|32||你欲受趕出離開人，及田野的走獸相及徛起，也欲互你食草親像牛，也欲歷過七個時期。到你知至高者掌管人的國，也照家己的意思用國賞賜人。」
DAN|4|33||就彼時代誌應驗佇尼布甲尼撒，伊受趕出離開人，食草親像牛，身軀互天的露水濕tâm，到伊的毛發，親像鷹鳥的毛；伊的指甲長，親像鳥的爪。
DAN|4|34||許個時日已經滿，我──尼布甲尼撒抬目向天，我的靈性就閣復倒，我就祝謝至高者，謳咾尊榮永活者。因為伊的權是永遠的權；伊的國到代代。
DAN|4|35||地上徛起的百姓伊看做無；佇天裡的軍隊及地上徛起的百姓中，伊攏照家己的意思行代誌。無人會阻擋伊的手，抑是問伊講，你做甚麼啊？
DAN|4|36||彼時，我的靈性閣復倒，我的威嚴、榮耀閣歸佇我，做我的國的榮光；我的謀士及大臣也來朝見我。我的國位閣堅固，大權柄閣加添佇我。
DAN|4|37||今我──尼布甲尼撒謳咾尊敬、稱呼天頂的王；因為伊所做的攏真實，伊所行的攏公平。許個行佇驕傲者，伊會給怹降低。
DAN|5|1||伯沙撒王設大筵席請伊的大臣一千人，佇彼一千人的面前飲酒。
DAN|5|2||伯沙撒起頭飲酒的時，吩咐人將伊的老父尼布甲尼撒對耶路撒冷的殿內所搶金銀的器具提來，互王及伊的大臣以及伊的后妃通用諸個飲酒。
DAN|5|3||怹就將所搶耶路撒冷上帝的厝殿內金的器具提來，王及大臣及后妃用伊來飲。
DAN|5|4||怹飲酒，謳咾怹金、銀、銅、鐵、柴、石的上帝。
DAN|5|5||當彼時，有人的手指頭仔出現，寫字佇王宮的粉壁，燈台相對的所在。王看見寫字的手，
DAN|5|6||王的面就失色，心內迫腹，腰骨𢫫輪，腳頭窩相磕，
DAN|5|7||王大聲命令召許個術士、迦勒底人、占卜者攏入來，王對巴比倫智慧的人講，看甚麼人會讀此個文字，解明互我知，欲互伊穿紫色的袍，頷頸掛金鍊，佇國內職位居第三。
DAN|5|8||對彼時王一切智慧人攏入來，總是bē會讀彼個文字，也bē會解明互王知。
DAN|5|9||伯沙撒王真迫腹，面失色，伊的大臣也攏卬愕。
DAN|5|10||王后因為王及伊的大臣所講的話，就入辦筵席的厝，王后給伊講：「願王萬歲！你的心莫得迫腹，面莫得失色。
DAN|5|11||佇你的國內有一人，伊的心內有許個聖的上帝的神，你的老父在生的日看出伊的心內有光明、聰明、智慧，親像諸個上帝的智慧。你的老父尼布甲尼撒王，就是王你的老父，設立伊做博士、術士、迦勒底人，及占卜者的頭人。
DAN|5|12||伊有好性情，有智識聰明，會圓夢，會開拆奧妙，解釋僥疑的事。此人名叫但以理，王閣稱伊做伯提沙撒，今通叫但以理來，伊欲給你解明。」
DAN|5|13||就導但以理到王的面前。王問但以理講：「你是受掠的猶大人中間的但以理？就是我的老父做王的時對猶大掠來的嗎？
DAN|5|14||我聽見講你的心內有許個上帝的神，閣你有光明，聰明及好的智慧。
DAN|5|15||今許個智慧的人及術士已經帶來我的面前，欲互怹讀許個文字，來解明互我知，總是怹bē會解明此個事。
DAN|5|16||我曾聽見你的事，你gâu解明，會解釋僥疑的事；今你若會讀此個文字，解明互我知，就欲互你穿紫色的袍，頷頸掛金鍊，佇國內職位居第三。」
DAN|5|17||但以理佇王的面前應講：「你的贈品通歸佇你本身，你的報賞通歸互別人；總是我欲給王讀此個文字，解明互王知。
DAN|5|18||王啊，至高的上帝曾將國位、大權、榮耀、威風賞賜你的老父尼布甲尼撒；
DAN|5|19||因為上帝所賞賜伊的大權，諸個百姓、諸個國、諸個腔口的人攏驚惶愕愕惙佇伊的面前。伊隨意互人死隨意互人活，隨意給人高升隨意給人降低。
DAN|5|20||總是伊的心自高，伊的性剛硬，致到行驕傲，就lut伊的王位，搶奪伊的榮光。
DAN|5|21||伊受趕出離開人，伊的心變成親像走獸的心；及野驢相及徛起，互伊食草親像牛，身軀互天的露水濕tâm，到伊知至高的上帝掌管人的國，照伊的意思設立人治理伊。
DAN|5|22||伯沙撒啊，你是伊的子，你雖然知這一切，你的心無家己謙卑，
DAN|5|23||竟然自高攻擊天頂的主，怹有帶伊殿內的器具到你的面前，也你及你諸個大臣、以及你的后妃攏用伊來飲酒。你閣謳咾許個銀、金、銅、鐵、柴、石所做的上帝，就是bē看、bē聽、bē知的，總是管你的喘氣，定著你遭遇的上帝你無榮光伊。
DAN|5|24||對按呢，對伊的面前差出彼支手寫此個文字。
DAN|5|25||「所寫的文字就是此個：『彌尼，彌尼，提客勒，烏法珥新。』
DAN|5|26||解明就是按呢：彌尼，就是上帝已經算你的國運互伊息。
DAN|5|27||提客勒，就是你受秤佇天秤，顯明你的無夠額。
DAN|5|28||毗勒斯，就是你的國分裂，歸互瑪代人及波斯人。
DAN|5|29||對按呢伯沙撒出令，人就將紫色袍互但以理穿，用金鍊掛佇伊的頷頸，閣傳令互伊佇國內職位居第三。
DAN|5|30||佇彼暝，迦勒底王伯沙撒互人刣。
DAN|5|31||瑪代人大利烏得著國位，彼時六十二歲。
DAN|6|1||大利烏照伊的意思，設立一百二十個總督，互怹分管全國。
DAN|6|2||閣佇怹的頂面設立總長三人（其中但以理是一個），互許個總督將政事對怹稟明，免得王虧損。
DAN|6|3||因為此個但以理有好性情，所以贏過其餘的總長及總督，王就想欲設立伊治理通國。
DAN|6|4||對按呢，總長及總督佇國政中尋縫，欲告但以理；總是尋無伊的空縫及過失，因為伊盡忠，攏尋無伊的錯誤過失。
DAN|6|5||許個人就相及講：「此個但以理除去伊趁伊的上帝的律法以外，咱無通尋伊的空隙來告伊。」
DAN|6|6||對彼霎，許個總長及總督紛紛聚集來見王：「願大利烏王萬歲！
DAN|6|7||國內總長、欽差、總督、謀士，及巡撫攏相及議論，愛欲設一條王的例來立一條嚴的禁令，佇三十日內，除去求王以外，見若對不論甚麼上帝抑是對人來求者，著㧒伊落獅穴，
DAN|6|8||王啊，今求你設立彼個禁令，簽字佇彼個詔，互伊bē改換得；照瑪代及波斯的例bē通改得。」
DAN|6|9||對按呢大利烏王簽字佇彼個詔，及禁令。
DAN|6|10||但以理知此個詔已經簽字，就到伊的厝，（伊房內的窗開向耶路撒冷），一日三擺，跪佇伊的上帝的面前，祈禱感謝，及平日無各樣。
DAN|6|11||諸個人就紛紛聚集，看見但以理佇伊的上帝的面前祈禱懇求。
DAN|6|12||怹就到王的面前，提起王的禁令，講：「王啊，佇三十日內除去求王以外，見若對不論甚麼上帝抑是對人來求者，著㧒伊落獅穴。你豈呣是簽字佇此個詔嗎？」王應講：「此個事實在有，照瑪代及波斯的例bē通改得。」
DAN|6|13||怹佇王的面前應講：「王啊，佇猶大族受掠者的中間彼個但以理，無掠你及你所簽字的禁令做要緊，伊竟然一日三擺祈禱。」
DAN|6|14||王聽見諸個話，盡在煩惱，留心欲救但以理，直直想求伊的法度到日落。
DAN|6|15||諸個人就紛紛聚集來見王，給王講：「王啊，著知瑪代人及波斯人有例，見若王所立的禁令及律例攏bē改換得。」
DAN|6|16||王就出令，人就帶但以理來，㧒伊佇獅穴。王對但以理講：「你的上帝你所常常服事的，伊欲救你。」
DAN|6|17||人搬石頭來下佇穴口，王用家己的印及大臣的印封密伊，互但以理的代誌攏bē改換得。
DAN|6|18||王倒去宮內，通暝禁食，無人作樂佇伊的面前，伊也bē睏得。
DAN|6|19||隔早起，王早早起來，緊緊去到獅穴。
DAN|6|20||將近穴邊，出哀傷的聲叫但以理，王對但以理講：「永活上帝的奴僕但以理啊，你的上帝，你所常常服事的，會救你脫離許個獅嗎？」
DAN|6|21||但以理對王講：「願王萬歲！
DAN|6|22||我的上帝差伊的使者，勒諸個獅的嘴，互怹無傷害我；因為我佇伊的面前無罪，王啊，我佇你的面前也無行剋虧你的事。」
DAN|6|23||王為著按呢歡喜到極，命令人取但以理出穴。對按呢取但以理出穴，伊的身軀攏無受傷，因為伊倚靠伊的上帝。
DAN|6|24||王就出令，人就將許個告但以理的人，連怹的某子攏帶來，㧒落獅穴。怹猶未到穴底，獅就挲怹，咬碎怹的骨頭。
DAN|6|25||彼時大利烏王頒詔，互全地許個百姓、許個國、許個腔口的人講：「願恁大大享受平安！
DAN|6|26||今我出令吩咐我所管轄通國百姓，著佇但以理的上帝的面前驚惶愕愕惙。因為伊是活的上帝，長長佇啲，伊的國永遠無滅；伊的權柄無窮無盡！
DAN|6|27||伊行拯救，佇天裡佇地裡行神蹟奇事，伊有救但以理脫離獅的嘴。」
DAN|6|28||按呢，此個但以理，當大利烏坐位的時及波斯人古列坐位的時，攏得著亨通。
DAN|7|1||當巴比倫王伯沙撒元年，但以理佇床裡有夢見，心內看見異象，伊就寫彼個夢，講起其中的大意。
DAN|7|2||但以理講：我暝時看見異象，看啊，天裡四面的風忽然起，吹佇大海的頂面。
DAN|7|3||有四隻獸真大隻對海裡起來，款式各無相同：
DAN|7|4||頭一隻親像獅，有鷹鳥的翅；我看見到伊的翅受拔起來，閣佇地上得著扶起來，互伊二支腳徛起來，親像人一樣，也互伊有人的心。
DAN|7|5||看啊，閣一隻獸是第二隻，親像熊，挺起伊身體的一旁，伊的嘴內有三支脅骨含佇嘴齒中。怹給伊講：「起來，吞食多多肉。」
DAN|7|6||後來我閣看，看啊，閣有一隻獸款式親像豹，尻脊有四個翅親像鳥；此隻獸有四個頭殼，閣有權柄互伊。
DAN|7|7||後來我佇暝時的異象中啲看，看啊，有第四隻的獸，通驚通愞，也是不止強，有大支的鐵齒，伊吞咬拆碎，所剩的用腳踏伊。及以前許個獸各樣，閣發十支角。
DAN|7|8||我啲看許個角，看啊，彼中間有另外發一支細支角；從前許個角的中間有三支角，含根拔起來佇細支角的頭前。看啊，此支角有目睭，親像人的目睭，閣有嘴啲講大話。
DAN|7|9||我閣看到許個座位排列，有一個對古早就有的坐啲。伊的衣服白親像雪，伊的頭毛親像真清氣的羊毛。伊的寶座就是火焰，伊的輪親像火啲𤏸。
DAN|7|10||有火親像溪發出，流佇伊的面前；服事伊的有千千，跟隨佇伊的面前的有萬萬；審判的事攏便，冊攏掀開。
DAN|7|11||彼時我因為彼支角所講大話的聲就看伊，看到彼隻獸受刣，伊的身體受毀壞，㧒佇火裡燒。
DAN|7|12||論到其餘諸個獸，伊的權攏失落，總是怹的生命猶留啲，到佇定著的時定著的日期。
DAN|7|13||我佇暝時的異象中啲看，看啊，有一個親像人的款，坐天頂的雲來到佇彼個對古早就有者，怹就導伊到伊的面前。
DAN|7|14||就賞賜伊有權柄、榮光、國位，互萬百姓、萬國、萬腔口的人攏服事伊。伊的權柄是永遠的權柄，bē會無去；伊的國位的確無廢無。
DAN|7|15||我──但以理，心神佇我的內面憂悶，心內的異象互我迫腹，
DAN|7|16||我就去尋許個徛佇邊仔的一個，問伊諸個事的實在。伊就對我講，也解明許個事互我知：
DAN|7|17||彼四隻大獸是四個王欲對地上興起。
DAN|7|18||總是，至高者聖的百姓欲得著國位，長長掌理國權永遠無息。
DAN|7|19||彼時我愛知第四隻獸的實在，伊及怹許個獸各樣，不止通驚，伊的嘴齒是鐵的，伊的爪是銅的，伊吞咬拆碎，所剩的用腳踏伊；
DAN|7|20||閣愛知伊頭殼所發十支角的實在及彼支另外發的角，互三支角落落佇伊的頭前。就是有目睭，有嘴講大話的角，伊的款式卡強猛伊的同類。
DAN|7|21||我看見此支角及聖的百姓交戰，來卡贏怹。
DAN|7|22||直到彼個對古早就有者來給至高者聖的百姓判斷，到聖徒得著國位的日期到。
DAN|7|23||伊按呢講：第四隻獸欲做地上的第四國，伊及攏總的國無同，閣欲吞咬全地，欲睭踏伊、拆碎伊。
DAN|7|24||論到彼十支角，就是對彼個國內欲興起十個王，後來另外有一個王興起，及前許個無同；伊欲互三個王降服伊。
DAN|7|25||伊欲講話忤逆至高者，也欲苦楚至高者聖的百姓，也想欲改換節期律法。怹欲交代伊的手歷過一時、閣二時、閣半時。
DAN|7|26||審判司欲坐位；怹欲搶奪王的權，毀壞伊、滅無伊，到徹底。
DAN|7|27||普天下的國位、權柄、及列國的威權攏交互至高者聖的百姓。伊的國是永遠的國；見若有權者攏欲服事，順趁伊。
DAN|7|28||此個代誌到遮結局。我──但以理，心內想了迫腹，面也變色，總是我用此個事囥佇心內。
DAN|8|1||伯沙撒王坐位第三年，閣有異象出現互我──但以理看見，就是佇我頭一擺看見的異象的了後。
DAN|8|2||我看見異象，看見的時是佇以攔省書珊的宮殿；我看見異象是佇烏萊的河邊。
DAN|8|3||我抬目啲看，看啊，有公的綿羊徛佇河的頭前，伊有二支角，二支角攏高。此支卡高彼支，卡高的隨尾發。
DAN|8|4||我看見彼隻公的綿羊向西、向北、向南來觸。無一隻獸會徛在佇伊的面前，也無一個會救出伊的手；伊出在意思行家己做大。
DAN|8|5||我啲想的時，看啊，有一隻公的山羊對西勢來，遍行全地，腳無踏著地。此隻山羊佇伊二蕊目睭的中央有一支真顯目的角。
DAN|8|6||伊去到有二支角公的綿羊遐，就是我所看見徛佇河的頭前的，發大受氣，走去尋伊。
DAN|8|7||我看見伊倚近公的綿羊，向伊發大受氣，觸彼隻綿羊，拍折伊二支角。綿羊無力通徛佇伊的面前；伊就互伊倒佇地裡，睭踏伊，無一個會救綿羊出伊的手。
DAN|8|8||彼隻山羊家己做真大，當伊強猛的時，彼支大支角抵著拍折，有發四支顯目的角替伊，向天四面的方。
DAN|8|9||怹中間一支閣發出一支細支角，成做真大，向南、向東、向榮耀的地。
DAN|8|10||伊成做高大到天的軍隊，將軍隊及星辰幾若個㧒落地裡睭踏伊。
DAN|8|11||閣伊家己做高大到佇軍隊的主宰；除去逐日所獻互伊的燒祭，毀壞伊的聖所。
DAN|8|12||為著罪過的緣故，有軍隊及日日所獻的燒祭交付伊。伊將真理㧒佇地裡，出在意思來行，無呣亨通。
DAN|8|13||我聽見有一位聖者啲講話，閣有一位聖者對彼位啲講話者講：「此個異象就是論到日日所獻的燒祭及致到荒廢的罪惡，互聖所及軍隊受睭踏，欲到甚麼時啊？」
DAN|8|14||伊給我講：「到二千三百暝日，聖所就欲得著清氣。」
DAN|8|15||我──但以理，我有看見此個異象，愛欲明白彼個意思。彼時忽然有一位親像人的款式徛佇我的面前。
DAN|8|16||我閣聽見烏萊河雙旁岸的中間有人的聲叫講：「加百列啊，著互此人明白此個異象。」
DAN|8|17||伊就來到我徛啲的所在。伊一下來，我就驚惶仆佇地裡；伊給我講：「人子啊，你著明白，因為此個異象是關係佇末期。」
DAN|8|18||伊及我講話的時，我的面仆佇地裡睏重眠；伊就摸我，扶我起來徛，
DAN|8|19||伊講：「看啊，我欲互你知受氣的末期所欲有的事，因為此個是關係佇路尾所定著的時。
DAN|8|20||你所看見公的綿羊有二支角的，就是瑪代及波斯二個王。
DAN|8|21||彼隻長毛公的山羊就是希臘王；伊二蕊目睭中的大支角就是頭一個王。
DAN|8|22||論到彼支拍折的角，對伊的地閣發出四支角，按呢有四國，欲對伊的國興起，總是權力bē比得伊。
DAN|8|23||許個國的末期，人的罪惡貫滿，欲有一個王興起，面貌兇惡，gâu用詭譎的話。
DAN|8|24||伊的權柄成做大，總是呣是對家己的權柄；伊欲行非常的毀滅，也是亨通，閣照家己的意思來行；閣欲毀滅有權力者以及聖的百姓。
DAN|8|25||伊用計謀互伊詭譎的手段亨通，心內家己做大，毀滅多多人，佇怹無持防的時；閣欲起來攻擊萬王的王，總是伊欲受毀壞呣是用人的手。
DAN|8|26||前所講下昏早起的異象是真的，總是你著封密彼個異象，因為是關係多多日後的事。」
DAN|8|27||對按呢我──但以理昏迷，破病幾若日，然後起來辦理王的事務。我因為此個異象卬愕，無人會曉得。
DAN|9|1||瑪代族亞哈隨魯的子大利烏立做迦勒底國的王元年，
DAN|9|2||就是伊坐位的元年，我──但以理對冊裡得著知許個年的數額，就是耶和華的話臨到先知耶利米講起耶路撒冷抵著荒廢著滿七十年。
DAN|9|3||我決意向主上帝愛用祈禱懇求，禁食，穿麻衫，摻火灰來尋伊。
DAN|9|4||我祈禱耶和華──我的上帝、認罪，講：「主至大通驚畏的上帝啊，就是守約施恩互見若疼伊，謹守伊誡命的人的。
DAN|9|5||阮有犯罪，作孽，行歹，背叛，離開你的誡命法度，
DAN|9|6||無聽你的奴僕諸個先知就是奉你的名對阮的君王、貴族、列祖，及國內一切的百姓講話者。
DAN|9|7||主啊，公義歸佇你，見誚歸佇阮；親像今仔日，就是歸佇猶大人及耶路撒冷的百姓，以及以色列眾人，或是近的，或是遠的，佇你為著怹得罪你，來趕怹到的逐國。
DAN|9|8||主啊，見誚歸佇阮，歸佇阮的君王、貴族、列祖，因為阮得罪你。
DAN|9|9||阮雖然悖逆主──阮的上帝，總是憐憫赦罪是在佇伊，
DAN|9|10||也無聽耶和華──阮的上帝的話，來行伊託仗伊的奴僕諸個先知所排列佇阮的面前的律法。
DAN|9|11||以色列全族攏有犯著你的律法，行偏路無聽趁你的話；因為按呢，此個咒詛以及上帝的奴僕摩西律法中所指的咒誓攏傾佇阮的身上，因為阮有得罪你。
DAN|9|12||伊曾降大災禍互阮，來應驗伊前警戒阮也警戒審判阮士師的話；因為佇普天下呣曾行親像所行佇耶路撒冷的。
DAN|9|13||這一切的災禍臨到阮，是照摩西律法中所記載的，總是阮猶無求耶和華──阮的上帝施恩，互阮越頭離開阮的罪過，明白你的真理。
DAN|9|14||所以耶和華注意互此個災禍臨到阮，因為耶和華──阮的上帝佇伊所行的事攏是公義；阮並無聽趁伊的話。
DAN|9|15||主──阮的上帝啊，你曾用大權能的手帶你的百姓出埃及地，互你有名聲，親像今仔日。阮有犯罪，阮有行歹。
DAN|9|16||主啊，求你照你的公義互你的受氣及你的大受氣越轉離開你的城耶路撒冷，就是你的聖山。因為對阮的罪惡及阮列祖的罪過，耶路撒冷及你的百姓互四圍的人所凌辱。
DAN|9|17||所以阮的上帝啊，今求你聽你的奴僕的祈禱懇求，閣因為主的緣故，互你的面的光照你拋荒的聖所。
DAN|9|18||我的上帝啊，求你俯耳孔來聽，開你的目睭來看阮拋荒的地及用你的名來稱的城。因為阮獻阮的祈禱佇你的面前，呣是因為家己的義，就是因為你的大憐憫。
DAN|9|19||主啊，聽，主啊，赦免，主啊，聽來行，我的上帝為你的緣故莫得延延。因為你的城、你的百姓攏是用你的名來稱的。」
DAN|9|20||我啲講啲祈禱的時，認我的罪及我的百姓以色列的罪，為著我的上帝的聖山，獻我的懇求佇我的上帝──耶和華的面前。
DAN|9|21||我祈禱的話講未完，我起頭佇異象中所看見的人加百列，奉命令緊緊飛來，約略佇獻下昏祭的時來摸我。
DAN|9|22||伊教示我給我講：「但以理啊，我來是欲互你有智慧、聰明。
DAN|9|23||你起頭祈禱的時，就有命令發出，今我來給你講，因為你大大得著寵愛；所以你著想此個事來明白此個異象。
DAN|9|24||「論到你的百姓及你的聖城，已經限定七十個七日期。欲遏止過失，除盡罪惡，救贖罪過，引進永遠的義，封密異象及讖語，閣用油抹至聖者。
DAN|9|25||所以你著知，著明，對出命重新起造耶路撒冷，直到受抹油的人君的時，欲有七個七日期閣六十二個七日期。當佇艱難的時，伊及街路及濠溝攏欲閣起造。
DAN|9|26||過六十二個七日期的了後，受抹油者欲抵著剪除，也攏無所有；欲有一個人君的百姓到來毀滅城及聖所，伊的結局欲親像用大水。到路尾欲有交戰，拋荒的事已經定著。
DAN|9|27||一個七日期的內面，伊欲及多多人立堅固的約；七日期的一半，伊欲互祭祀及禮物攏息。殘害者借可惡者的翅來，閣有大受氣傾佇彼個行毀滅者的身上，到佇所定著的末期。」
DAN|10|1||波斯王古列第三年，有代誌顯明互稱做伯提沙撒的但以理。此個事是真實，關係大交戰；但以理通達此個事，明白此個異象。
DAN|10|2||彼時，我──但以理憂悶三個七日期。
DAN|10|3||好的物我無食，肉及酒無入我的嘴，也無用油抹我的身軀，直到滿三個七日期。
DAN|10|4||正月二四日，我佇希底結大河邊，
DAN|10|5||抬目啲看，看啊，有一人身軀穿幼苧布的衫，腰縖烏法的好金。
DAN|10|6||伊的身軀親像黃玉，面貌親像閃爁的款，伊的目睭親像火把，伊的手及腳色緻親像磨光的銅，伊講話的聲親像歸陣人的聲。
DAN|10|7||此個異象只有我──但以理一人看見，因為及我佇啲的人無看見彼個異象。干單愕愕惙，走去匿，
DAN|10|8||剩我家己佇啲。我看見此個大異象身體攏無力，閣我的媠色變歹，到攏無力。
DAN|10|9||總是我聽見伊講話的聲，聽見伊講話的時，我仆落地，面俯地就睏重眠。
DAN|10|10||看啊，有一支手摸我，互我用腳頭窩及手掌罩佇地裡啲惙。
DAN|10|11||伊就對我講：「大大得著寵愛的人但以理啊，你著明我及你所講諸個話，起來徛，因為我今奉差到你遮。」伊對我講此個話，我就徛啲栗栗惙。
DAN|10|12||伊閣對我講：「但以理啊，呣免驚！因為對你頭一日專心愛明白，閣家己謙卑佇你上帝的面前的時，你的話已經得著聽見；閣我因為你的話才來。
DAN|10|13||若是波斯國的人君阻擋我二十一日。看啊，有大人君的一個米迦勒來幫助我，我就停佇遐及波斯許個王做陣。
DAN|10|14||今我來，是欲互你明你的百姓日後所欲抵著的事，因為此個異象猶久關係多多日。」
DAN|10|15||伊用諸個話給我講，我就面向地，靜靜無講話。
DAN|10|16||看啊，有一位親像人的款，摸我的嘴唇，我就開嘴對彼位徛佇我的面前者講：「我的主啊，因為此個異象，我真憂悶，致到我攏無力。
DAN|10|17||我的主的奴僕怎樣會及我的主講話啊？因為此時我的身軀攏無力，也攏無喘氣。」
DAN|10|18||閣一位親像人的款者來摸我，互我有力。
DAN|10|19||伊講：「大得著寵愛的人，呣免驚，願你平安！你著勇壯，著勇壯。」伊一下對我講話，我就得著有力，講：「我的主啊，請你講，因為你已經互我有力。」
DAN|10|20||伊就講：「你知我為何來你遮嗎？今我欲倒去及波斯的人君交戰，我去了，看啊，希臘的人君欲來。
DAN|10|21||總是我欲將記載佇真實的冊的指示你。除你的大人君米迦勒以外，無一個及我鬥出力來抵當怹。」
DAN|11|1||「當瑪代王大利烏元年，我徛起來，互伊堅固勇壯。
DAN|11|2||今我將真實的事指示你：「看啊，波斯欲閣有三個王興起，第四個欲真好額贏過怹許個。伊對伊的好額成做強猛的時，就欲激動眾人攻擊希臘國。
DAN|11|3||欲有一個勇猛的王起來，用大權來治理，照意思來行。
DAN|11|4||伊興起的時，伊的國欲分裂，向天的四面的方分開，總是無歸伊的後裔，也bē比得伊前所掌的權；因為伊的國欲抵著拔起來，歸佇諸個以外的別人。
DAN|11|5||「南方的王欲強猛，總是伊大臣的中間欲有一個比伊卡強猛，得著權，伊的權欲做真大的權。
DAN|11|6||過幾若年後，怹欲相聯合，南方的國的查某子欲就近北方的王愛立盟約；總是此個查某子幫助的力bē會久長，此個王及伊幫助的力bē會存在。閣此個查某子及帶伊來的，及生伊的，以及當時扶助伊的，攏欲受交付。
DAN|11|7||總是此個查某子的本家欲閣出一個續接王位，伊欲帶軍隊來進入北方的王的險要，攻擊來卡贏怹；
DAN|11|8||也將怹的上帝及所鑄的偶像，以及銀金的寶器搶掠到埃及。幾若年久，無插北方的王。
DAN|11|9||伊欲入南方的王的國，總是欲猶原倒去本所在。
DAN|11|10||「伊許個子欲去交戰，招集多多軍隊。伊欲進前親像水氾濫對遐經過，就欲倒去，閣起交戰直到伊的險要。
DAN|11|11||南方的王欲大受氣，出來及北方的王交戰，伊欲排列大軍隊；大軍隊欲交付伊的手。
DAN|11|12||已經除去大軍隊，伊的心自高；伊雖然互幾若萬人倒落去，究竟無得著卡贏。
DAN|11|13||「北方的王欲倒來閣排列大軍隊，比前的閣卡多。過幾若年後伊欲帶大軍隊及多多軍裝來。
DAN|11|14||彼時，欲有多多人起來攻擊南方的王，閣你的百姓中強暴的人也欲起來，愛互異象得著應驗，總是怹欲敗無。
DAN|11|15||北方的王欲來也欲起土堆攻取堅固的城；南方的軍隊欲徛bē住，伊所揀的百姓也無力通徛住。
DAN|11|16||獨獨來攻擊伊的，欲出在意思來行，無人佇伊的面前徛會住。伊欲徛佇榮耀的地，伊的手行剿滅。
DAN|11|17||「伊決意用全國的力來，也有正直的人及伊來，伊欲照意思行，閣欲用婦仁人的查某子互伊，欲敗壞伊，總是伊bē成立，也無做伊的利益。
DAN|11|18||彼霎了後伊欲越轉面向許個海嶼多多取伊。總是欲有一個大臣除去伊所施的凌辱，閣互彼個凌辱歸伊本身。
DAN|11|19||後來伊欲越轉面向家己境內的險要，總是伊欲著觸來跋倒，到尾無閣看見。
DAN|11|20||「彼時，欲有一人起來續接伊的位，互一個勒索者遍行國內榮耀的地。總是無幾日內伊欲受滅無，呣是對受氣，也呣是對交戰。」
DAN|11|21||「欲有一個卑賤的人起來續接伊的位，人呣曾用國的榮光互伊，是趁人無持防的時，用諂媚來得著國。
DAN|11|22||大隊的兵力欲受毀滅佇伊的面前，親像互大水流去；同會盟的人君也欲按呢。
DAN|11|23||立約了後，伊欲行詭詐，因為伊欲上來用少少的百姓成做強猛。
DAN|11|24||趁人無持防的時，伊欲來到省內的肥地，也欲行伊的列祖及怹的列祖所未曾行的，欲用所搶的、所劫的，及貨財分散互人，閣欲設計謀攻擊諸個險要的所在到伊的時期。
DAN|11|25||「伊欲出大力奮志，用大的軍隊攻擊南方的王；南方的王也欲用極大極強的軍兵及伊交戰，總是徛bē住，因為人設計謀欲害伊。
DAN|11|26||食伊的奉祿者欲滅伊；伊的軍兵欲四散，閣受刣的真多。
DAN|11|27||此二個王，心存歹意，同桌的時講白賊，總是伊的計謀bē成；因為到定著的期，怹的結局會到。
DAN|11|28||伊欲帶多多貨財倒去本國，伊的心反對聖約，照伊的意思行，倒去本國。
DAN|11|29||「到定著的期，伊欲倒轉，來到南方。總是此路尾擺無親像前擺，
DAN|11|30||因為基提的船欲到攻擊伊，致到伊憂悶就倒去，痛恨聖約，照伊的意思來行，伊欲倒來及棄拺聖約的人相及計謀。
DAN|11|31||伊欲起兵，怹欲拍垃墋聖所，就是衛所，除去日日所獻的祭祀，竪(khiā)彼個殘害可惡的物。
DAN|11|32||行歹背約的，伊欲用諂媚的話引誘怹；獨獨識怹的上帝的百姓欲勇敢行代誌。
DAN|11|33||百姓中智慧的人欲教示多多人，總是怹多多日欲對刀劍，火燒，互人掠，互人搶來失敗。
DAN|11|34||怹失敗的時，欲略略仔得著扶助，也有多多人欲用諂媚及怹聯絡。
DAN|11|35||智慧的人的中間有的欲失敗，來鍛煉怹，互怹清氣互怹白白，直到路尾的日；因為到定著的期，結局就到。
DAN|11|36||「彼個王欲出在意思來行，欲自高自大，pôaⁿ過一切的上帝，閣用奇異的話攻擊諸個上帝的上帝。伊欲亨通到大受氣明白，因為所定著的事的確成。
DAN|11|37||伊無欲要緊伊的列祖的上帝，以及婦女所欣慕的，無論甚麼上帝伊無要緊；因為伊欲自大pôaⁿ過一切。
DAN|11|38||伊欲佇伊的位敬拜衛所的上帝，閣伊的列祖所呣識的上帝，伊欲用金、銀、玉石，寶物來敬伊。
DAN|11|39||伊欲倚靠別號的上帝來設法堅固的衛所。凡若承認伊者，伊欲將榮光互怹，也欲互怹管轄多多人，閣欲分土地報賞怹。
DAN|11|40||「到路尾的時，南方的王欲觸犯伊。北方的王欲攻擊伊親像捲螺風，用車、用馬兵、用多多船隻，也欲進入許個國，親像氾濫的水經過。
DAN|11|41||閣欲進入榮耀的地，多多國互伊捙倒，獨獨以東、摩押，及亞捫子孫尊貴的人會脫離伊的手。
DAN|11|42||伊欲伸手攻擊列國；埃及地也無得著脫離。
DAN|11|43||伊欲掌管埃及金銀的財寶以及一切的寶物。呂比亞及古實人攏欲跟隨伊。
DAN|11|44||對東對北欲有消息到來擾亂伊，伊欲大受氣出去，一盡除滅多多人。
DAN|11|45||伊欲佇海及榮耀的聖山的中間搭伊宮殿的布棚；總是伊欲到伊的結局，也無幫助伊的。」
DAN|12|1||「彼時，保護你的百姓的大人君米迦勒欲徛起來，欲有大困苦的時，對開國以來到彼時未曾有按呢。彼時你的百姓欲得著拯救，就是見若記佇冊裡的。
DAN|12|2||睏佇土粉中者，欲有多多人閣醒。有的得著永活，有的受見誚厭惡到永遠。
DAN|12|3||智慧的人欲發出光親像天的光；許個互多多人歸佇義的，欲親像光星直到永遠。
DAN|12|4||但以理啊，你著隱囥諸個話，封密此本冊到路尾的時。欲有多多人走來走去，閣見識欲加添。」
DAN|12|5||我──但以理啲看，看啊，另外有二個徛啲：一個佇河此旁岸，也一個佇河彼旁岸。
DAN|12|6||有一個給彼個徛佇河水的頂面、穿幼苧衫的人講：「諸個奇事的結局欲到偌久啊？」
DAN|12|7||我聽見彼個徛佇河水的頂面、穿幼苧衫的人，抬起伊的正手倒手向天，指永活的主來咒誓講：「欲到一個時期、二個時期、閣半時期，破壞聖的百姓的權力的時，諸個一切的事攏欲做完。」
DAN|12|8||我聽見也無明白，就講：「我的主啊，諸個事的結局是怎樣？」
DAN|12|9||伊講：「但以理啊，你做你去；因為諸個話已經隱囥封密，到佇路尾的時。
DAN|12|10||欲有多多人家己清氣到白白，閣受鍛煉；總是歹人猶原欲行歹，一切歹人bē明白，獨獨智慧的人會明白。
DAN|12|11||對除去日日所獻的祭祀，也竪(khiā)彼個殘害可惡的物的時，欲有一千二百九十日。
DAN|12|12||見若聽候閣到一千三百三十五日的，彼個人有福氣。
DAN|12|13||「總是你著去到路尾的時，因為你欲安息。到路尾的時你欲徛佇你的地位。」
HOS|1|1||當烏西雅、約坦、亞哈斯、希西家相續做猶大王、約阿施的子耶羅波安做以色列王的時，耶和華的話臨到備利的子何西阿。
HOS|1|2||耶和華起頭對何西阿講的話是按呢，耶和華對何西阿講：「你著去娶淫婦做某，也得著對淫亂所生的子；因為此個地方大行淫亂，離開耶和華。」
HOS|1|3||對按呢，伊就去娶德拉音的查某子歌蔑。婦仁人懷孕，給伊生一個子。
HOS|1|4||耶和華對伊講：「給伊名叫耶斯列；因為閣霎仔久，我欲辦耶戶的家佇耶斯列刣人流血的罪，也欲互以色列家的國無去。
HOS|1|5||到彼日，我欲佇耶斯列平洋遏折以色列的弓。」
HOS|1|6||婦仁人閣懷孕生一個查某子，耶和華對何西阿講：「給伊號名羅路哈瑪；因為我無欲閣憐憫以色列家，決斷無赦免怹。
HOS|1|7||總是我欲憐憫猶大家，用耶和華──怹的上帝救怹，呣是用弓、用刀、用交戰、用馬，及用馬兵來救怹。」
HOS|1|8||羅．路哈瑪斷奶了後，婦仁人閣懷孕生一個子。
HOS|1|9||耶和華講：「著給伊號名叫羅．阿米；因為恁呣是我的百姓，我也呣做恁的上帝。」
HOS|1|10||總是，以色列的人額欲親像海沙，bē量得，bē算得。前佇甚麼所在對怹講「恁呣是我的百姓」，將來佇遐欲對怹講「恁是永活上帝的子」。
HOS|1|11||猶大人及以色列人欲相及聚集，為家己設立一個頭人，對此個地上去，因為耶斯列的日欲做大的日。
HOS|2|1||著對恁的兄弟講阿米，閣對恁的姊妹講路哈瑪。
HOS|2|2||著及恁老母辯論閣辯論；因為伊呣是我的某，我也呣是伊的丈夫。教伊除去面裡的淫亂及伊胸坎的淫行，
HOS|2|3||免得我給伊褪光光，互伊親像抵仔出世的日，互伊親像曠野，親像乾燥的地，互伊對嘴乾來死。
HOS|2|4||我無欲憐憫伊的子，因為怹是對淫亂生的子。
HOS|2|5||因為怹的老母行淫亂，懷孕者做出見誚事，因為伊講：我欲隨我所戀愛的人；我的餅，水，羊毛，麻，油及我所飲的，攏是怹互我。
HOS|2|6||看啊，因為按呢，我欲用莿仔阻塞伊的路，築牆互伊尋無伊的路。
HOS|2|7||伊欲追趇所戀愛的人，若是趇bē著；伊欲尋怹，總是尋bē著，就講：我欲倒去尋我的本夫，因為我彼時的景況比現今猶卡好。
HOS|2|8||伊呣知伊的五穀、酒、油是我互伊，加添伊的銀及金的，也是我；伊用諸個服事巴力。
HOS|2|9||所以到收割的日，我欲將我的五穀對怹提倒轉，閣佇出酒的時，欲將我的新酒提倒轉，也欲將我互伊通遮赤體的羊毛及麻搶倒轉。
HOS|2|10||今我欲佇伊所戀愛的人的目睭前露出伊的淫行；的確無人會救伊脫離我的手。
HOS|2|11||我欲息怹許個宴樂、節筵、月的初一、安息日，及攏總的節期。
HOS|2|12||我也欲毀壞伊的葡萄樹及無花果樹，就是講「這是許個戀愛我者互我的禮數」。我欲互許個變做樹林，互野獸食伊。
HOS|2|13||伊前日燒香服事諸個巴力，閣用耳鈎及別號首飾家己妝飾，隨伊相戀愛的人，來bē記得我，因為按呢我欲辦伊。這是耶和華講的。
HOS|2|14||看啊，我欲招呼伊，導伊到曠野，用話安慰伊。
HOS|2|15||我也欲對遐賞賜伊葡萄園，閣賞賜伊亞割的山谷做向望的門。伊欲佇遐應聲，及少年的日無各樣，及對埃及地上來的日相同。
HOS|2|16||耶和華講：「當彼日你欲叫我講，我的丈夫啊，無閣叫我講，我的主啊；
HOS|2|17||因為我欲對怹的嘴除去諸個巴力的名，無閣用此個名紀念伊。
HOS|2|18||當彼日，我欲為著怹，及田野的走獸及空中的飛鳥，以及地上的蟲thōa立約；我也欲對此個地方遏折弓刀，交戰，互怹安然倒啲睏。
HOS|2|19||我欲聘定你永遠歸佇我，閣我欲用公義、公平、慈愛、憐憫聘定你歸我；
HOS|2|20||我也欲用誠實聘定你歸我，你就欲識耶和華。
HOS|2|21||耶和華講：彼日我欲應答，我欲應答天，天欲應答地；
HOS|2|22||地欲應答五穀、酒、油，諸個欲應答耶斯列。
HOS|2|23||我欲為家己栽種伊佇此個地。平素無得著憐憫者，我欲憐憫伊；呣是我的百姓者，我欲對伊講：你是我的百姓，伊也欲講，你是我的上帝。」
HOS|3|1||耶和華對我講：「你著閣去疼婦仁人，是淫婦，也是伊相好的人所疼者；親像耶和華疼以色列人，總是怹偏向別個上帝，歡喜葡萄干餅。」
HOS|3|2||我就用銀十五舍客勒，大麥一賀梅珥，閣半賀梅珥，買伊歸我。
HOS|3|3||我對伊講：「你著為我家己住多多日，呣通行淫，也呣通隨別人，我對佇你也欲按呢。」
HOS|3|4||因為以色列也欲家己住多多日，無君王，無首領，無祭祀，無雕刻的柱，無以弗得，無家內的偶像。
HOS|3|5||後來以色列人欲越轉，來尋怹的上帝──耶和華及怹的王大衛。日後怹欲用驚畏向耶和華，及伊的恩惠。
HOS|4|1||以色列人啊，恁著聽耶和華的話。因為耶和華及此所在的人辯論，因為佇此個地方無誠實，無仁慈，無人識上帝。
HOS|4|2||只有咒誓背約，刣人、偷提、姦淫、強暴、刣人無息。
HOS|4|3||所以，此個地方欲悲哀，其中徛起的人，及田野的獸、空中的鳥攏欲衰微，海中的魚也欲無去。
HOS|4|4||總是人呣通辯論，呣通相責備，因為你的百姓親像及祭司辯駁者一樣。
HOS|4|5||你欲佇日時跋倒；先知也欲佇暝時及你相及跋倒；我欲滅無你的老母。
HOS|4|6||我的百姓因為無知來滅無。因為你棄拺智識，我也欲棄拺你，互你無通閣做祭司服事我。你既然bē記得你的上帝的律法，我也欲bē記得你的子兒。
HOS|4|7||怹加添愈多，就愈得罪我；我欲互伊的榮光變做凌辱。
HOS|4|8||怹食我的百姓的贖罪祭，意愛怹犯罪。
HOS|4|9||將來百姓怎樣，祭司也欲按呢；我欲因為怹所行的來辦怹，照怹所做的來報應怹。
HOS|4|10||怹食，也bē得著飽；行淫，也無加添人；因為怹放拺耶和華，呣聽趁伊。
HOS|4|11||淫行及酒，及新酒，是奪人的心。
HOS|4|12||我的百姓問怹的柴頭，閣怹的枴仔指示怹；因為怹行淫的心互怹失迷，怹行淫離開怹的上帝的管轄，
HOS|4|13||怹獻祭佇山頂，燒香佇山頭，佇橡樹、楊樹、栗樹的下面，因為怹的蔭影的好。所以，恁的查某子淫亂，恁的新娘行淫。
HOS|4|14||恁的查某子淫亂，恁的新娘行淫，我無刑罰怹；因為許個查甫人及娼妓另外住，及廟內的妓女相及獻祭。此號無知的百姓的確捙倒。
HOS|4|15||以色列啊，你雖然行淫，總是猶大呣通犯罪。呣通去吉甲，也呣通上到伯亞文，也呣通指永活的耶和華來咒誓。
HOS|4|16||以色列硬鼻，親像硬鼻的牛母；今耶和華欲飼怹，親像飼羊佇開闊的地。
HOS|4|17||以法蓮結聯偶像，出在伊！
HOS|4|18||怹所飲的已經發酸，怹常常行淫，怹的官長真歡喜見誚事。
HOS|4|19||風用伊的翅捲伊；怹欲為著怹的祭祀致到見誚。
HOS|5|1||祭司啊，恁著聽此個！以色列家啊，恁著注意！王親啊，恁著俯耳孔！因為審判關係佇恁，因為恁做活罩佇米斯巴，做羅網張佇他泊。
HOS|5|2||諸個悖逆的人大行刣人，我欲責罰怹。
HOS|5|3||我識以法蓮；以色列也bē隱密佇我。以法蓮啊，今你行淫，以色列染著垃墋。
HOS|5|4||怹所做的阻擋怹歸佇怹的上帝；因為淫亂的心佇怹內面，怹也呣識耶和華。
HOS|5|5||以色列的驕傲當面干證怹。所以，以色列及以法蓮欲因為怹的罪過來著觸；猶大也欲及怹相及著觸。
HOS|5|6||怹欲帶牛群羊群去尋耶和華，總是尋bē著；因為伊已經離開怹。
HOS|5|7||怹向耶和華行詭詐，偷生子。今到月的初一，怹及怹的產業欲受吞滅。
HOS|5|8||恁著佇基比亞歕哨角，佇拉瑪歕號頭，佇伯亞文出警告的聲，講：便雅憫啊，佇你的後面！
HOS|5|9||佇責罰的日，以法蓮欲拋荒；我佇以色列諸個支派中，互怹知將來的確有的事。
HOS|5|10||猶大的首領親像遷徙地界的人，我欲傾我的受氣佇怹的身上，親像傾水一樣。
HOS|5|11||以法蓮受暴虐，受審判壓制，因為伊甘心趁命令。
HOS|5|12||所以我對佇以法蓮親像蛀蟲，對佇猶大親像朽壞伊者。
HOS|5|13||以法蓮看見家己有病，猶大看本身有傷，以法蓮就去亞述，差人去見耶雷布王，伊bē會醫好你，也bē會互你的傷好。
HOS|5|14||我對佇以法蓮欲親像獅，對佇猶大家親像勇的獅。我欲拆裂才去，我欲咬去，無有救伊者。
HOS|5|15||今我欲去倒去我的所在，到怹認家己的罪，求見我的面；怹佇急難的時欲切切尋求我。
HOS|6|1||來啊，咱著歸倚耶和華！伊拆裂咱，也欲醫好咱；伊拍咱，也欲包咱的傷。
HOS|6|2||過二日伊欲互咱復活，到第三日伊欲互咱起來，咱就活佇伊的面前。
HOS|6|3||咱著認識耶和華，出力進前來識伊。伊穩當出現親像天光早的光，伊欲臨到咱親像雨，也親像春天的雨潤澤土地。
HOS|6|4||以法蓮啊，我欲怎樣款待你？猶大啊，我欲怎樣款待你？因為你的善良親像早起時的雲霧，閣親像緊緊乾的露水。
HOS|6|5||因為按呢，我用先知刣削怹；用我嘴內的話刣死怹；我的審判親像光發出。
HOS|6|6||因為我愛憐憫，呣愛祭祀；愛人識上帝，贏過燒祭。
HOS|6|7||總是怹背約親像亞當，佇遐向我行詭詐。
HOS|6|8||基列就是行歹者的城，染著血跡。
HOS|6|9||親像歸陣的賊，埋伏啲當人，祭司結黨，也親像按呢佇示劍的路刣人，閣實在行邪淫。
HOS|6|10||佇以色列家我看見極通厭惡的事；佇遐有以法蓮的淫行，以色列染著垃墋。
HOS|6|11||猶大啊，我互我受掠的百姓倒來的時，就欲為你備辦收割。
HOS|7|1||我愛醫治以色列的時，以法蓮的罪過及撒瑪利亞的罪惡就露現。因為怹行代誌虛假，內面有賊入來，外面有歸陣的搶劫。
HOS|7|2||怹心內無想講，我記得怹攏總的歹；今怹所做的圍困怹，是佇我面前。
HOS|7|3||怹用行歹互君王歡喜，用白賊互首領快樂。
HOS|7|4||怹攏是行淫者，親像煏餅的，起熱的火爐，伊對摶麵到伊發酵的時，才無閣挓火。
HOS|7|5||佇咱的王宴樂的日，諸個首領因為酒的烈來破病；伊及侮慢的人牽手。
HOS|7|6||怹埋伏的時陣，備辦怹的心親像火爐，怹煏餅的人通暝啲睏，到早起時伊𤏸親像火炎炎。
HOS|7|7||怹熱親像火爐，吞滅怹的士師。怹的君王攏倒落去；怹中間無人求叫我。
HOS|7|8||以法蓮家己參插佇列邦；以法蓮是無過反的餅。
HOS|7|9||外邦人已經吞食伊的能力，伊也呣知；頭毛已經參白，伊也呣知。
HOS|7|10||以色列的驕傲當面干證怹，雖然抵著這一切，怹猶原無歸向耶和華──怹的上帝，也無尋求伊。
HOS|7|11||以法蓮親像鴿仔戇戇無知；怹求叫埃及，去就近亞述。
HOS|7|12||怹去的時，我欲將我的網拋佇怹的頂面；我欲互伊墜落，親像空中的鳥。我欲照怹的會眾所聽見的，譴責怹。
HOS|7|13||怹有災禍啊，因為怹離開我去；怹欲抵著敗壞，因為怹得罪我。我欲救贖怹，怹猶久講白賊攻擊我。
HOS|7|14||怹無用心求我，是佇眠床喉叫；怹為著五穀及新酒來家己聚集，怹攏悖逆我。
HOS|7|15||我教督怹，互怹的手骨有力，怹猶久圖謀歹事來攻擊我。
HOS|7|16||怹歸向，總是呣是歸向至高者；怹親像反輪轉的弓。怹的首領因為舌的放縱欲倒佇刀下；此個欲佇埃及地做笑柄。
HOS|8|1||你的嘴著歕哨角！對敵親像鷹攻擊耶和華的厝；因為此個百姓背我的約，犯著我的律法。
HOS|8|2||怹欲喉叫我講：阮的上帝啊，阮以色列識你。
HOS|8|3||以色列放拺善良；對敵欲追趇伊。
HOS|8|4||怹設立君王，呣是對我設立伊；怹設立首領，我也呣知，怹用怹的銀、怹的金、造偶像，致到怹受剪除。
HOS|8|5||撒瑪利亞啊，伊有放拺你的牛仔；我大受氣怹。怹到底時才得著無罪啊？
HOS|8|6||此個出佇以色列，是師傅所造的，伊呣是上帝。撒瑪利亞的牛仔決斷欲抵著拍碎。
HOS|8|7||伊所種的是風，所收的是捲螺風；無成欉，所發的無結實；就若結實，外邦人也欲食伊。
HOS|8|8||以色列已經受吞滅；現在佇列國中，親像人無歡喜的器具。
HOS|8|9||怹上去亞述，親像家己踮的野驢；以法蓮買人疼伊。
HOS|8|10||怹雖然佇列國中買人疼怹，我欲聚集怹；怹因為君王及首領所下的重擔漸漸衰微。
HOS|8|11||以法蓮家起祭壇致到犯罪；因為按呢，祭壇互怹犯罪。
HOS|8|12||我為伊寫我的律法成萬條，總是伊看做及伊攏無干涉。
HOS|8|13||論到獻互我的禮物，怹獻肉家己食伊，總是耶和華無接納怹。今欲記得怹的罪過，辦怹的罪惡；怹欲倒轉去埃及。
HOS|8|14||因為以色列bē記得創造怹的主，起宮廟；猶大家起堅固的城，我欲降火佇伊的城，燒怹的營盤。
HOS|9|1||以色列啊，莫得歡喜，莫得快樂親像外邦人；因為你行邪淫離開你的上帝，佇逐個五穀場愛人送物。
HOS|9|2||五穀場及酒窟無欲養飼怹；向望新酒也空空。
HOS|9|3||怹無通徛起耶和華的地；總是以法蓮欲倒去埃及，欲佇亞述食無清氣的食物。
HOS|9|4||怹無通向耶和華奠酒，怹的祭物也無得著伊歡喜。欲親像抵著死失的家的食物，見若食者的確染著垃墋；因為怹的食物通做家己的路用，bē通入耶和華的殿。
HOS|9|5||佇大會的日，及耶和華的節期，恁欲怎樣做啊？
HOS|9|6||看啊，怹閃避災害去；埃及人欲聚集怹，摩弗人欲埋葬怹。怹用銀所做通意愛的，欲發蒺蔾；怹的帳房內欲發莿帕。
HOS|9|7||刑罰的日已經到，報應的日已經到。以色列欲知，先知愚戇；受神感動者癲狂，因為你的罪過真多，怨恨也真大。
HOS|9|8||以法蓮及咱的上帝做守望者；論到先知，佇伊攏總的路做掠鳥的羅網，佇伊的上帝的厝內囥怨恨。
HOS|9|9||怹深深家己敗壞，親像佇基比亞的日。伊欲記得怹的罪過，辦怹的罪惡。
HOS|9|10||我尋著以色列親像葡萄佇曠野；我看見恁的列祖親像無花果頭季起頭熟的果子。總是怹就近巴力毗珥專心敬拜彼個通見誚者，就成做可惡者，及怹所戀愛者一樣。
HOS|9|11||論到以法蓮，怹的榮光欲親像鳥飛去，欲無生子，無帶娠、無懷孕。
HOS|9|12||就若飼子到大漢，我也欲互伊死子，到無留一個。我離開怹，怹就有災禍。
HOS|9|13||我看以法蓮親像推羅，栽佇肥的地。總是以法蓮欲導伊的子兒出來，交互刣死人者。
HOS|9|14||耶和華啊，你著互怹──欲互怹甚麼？互怹磕落娠的胎，奶乾去。
HOS|9|15||怹一切的歹代攏佇吉甲；我佇遐怨恨怹。因為怹所行的歹，我欲對我的家趕怹出去，無閣疼惜怹；怹的首領攏是悖逆者。
HOS|9|16||以法蓮受拍，怹的根頭枯焦，bē會結果子，怹就若生子，我欲刣死怹所生所疼者。
HOS|9|17||我的上帝的確棄絕怹，因為怹呣聽趁伊；怹也的確漂流佇列國中。
HOS|10|1||以色列是茂盛的葡萄樹，伊結伊的果子。伊的果子結愈多，就起祭壇愈多；土地愈肥，就造柱像愈媠。
HOS|10|2||怹存二樣的心，今欲受定罪。耶和華欲拆怹的祭壇，毀怹的柱像。
HOS|10|3||因為怹今欲講：阮無王，因為阮無敬畏耶和華。王會替阮做甚麼？
HOS|10|4||怹講白賊話，濫糝咒誓立約；所以，審判發起親像園溝的茵蔯。
HOS|10|5||撒瑪利亞徛起的百姓欲因為伯亞文的牛仔驚惶；因為伊許個百姓欲為著伊憂悶，伊的祭司為著伊的榮光無去，也欲愕愕惙。
HOS|10|6||伊欲互人帶到亞述做禮物，來送互耶雷布王。以法蓮欲受凌辱；以色列欲為著家己的計謀來見誚。
HOS|10|7||論到撒瑪利亞，伊的王滅無，親像水面的沫一樣。
HOS|10|8||亞文的山頭──以色列的罪，欲抵著毀滅；莿帕及蒺藜欲發佇怹許個壇頂。怹欲對大山講：蓋阮！對小山講；壓阮！
HOS|10|9||以色列啊，你對基比亞的日以來就犯罪。怹佇遐徛，免得佇基比亞攻擊不義的人的交戰到佇怹。
HOS|10|10||我有注意的時就欲責罰伊。怹互二項罪把縛的時；列邦欲聚集來攻擊怹。
HOS|10|11||以法蓮是快上教母的牛仔，愛踏五穀的，我用軛掛佇伊肥媠的頷頸，我欲互以法蓮拖車。猶大欲犁田；雅各欲耙鬆田土。
HOS|10|12||恁著為家己用公義撒種，照仁慈來收割。開墾拋荒的地；因為這是尋求耶和華的時，聽候伊來，用公義親像雨降落佇恁。
HOS|10|13||恁曾種作奸惡，收成罪過，食白賊的果子。因為倚靠家己的所行，也倚靠你多多的勇士。
HOS|10|14||所以佇你的百姓中欲興起擾亂，你攏總的衛所欲受拆毀，是親像沙勒幔佇交戰的日拆毀伯亞比勒，彼時做老母的及怹的子做一下受摔死。
HOS|10|15||伯特利也欲按呢款待恁，因為恁的大歹。到天光，以色列王決斷欲滅無。
HOS|11|1||以色列做囝仔的時，我疼伊，閣召我的子出埃及地。
HOS|11|2||愈叫怹，怹愈走開，獻祭佇諸個巴力，燒香佇偶像。
HOS|11|3||我教以法蓮學行，牽伊的手，總是怹呣知我醫好怹，
HOS|11|4||我用慈惠的索及仁愛的帶牽怹；我款待怹親像對怹的頷頸解開怹的軛者，用糧草下佇怹面前。
HOS|11|5||伊無閣倒去埃及地，亞述欲做伊的王，因為伊呣肯倒轉。
HOS|11|6||刀劍欲到伊的城，毀壞怹的門楗，因為怹的計謀吞滅。
HOS|11|7||我的百姓決意欲背我；雖然有人叫怹歸向至高者，總是無一個尊重伊。
HOS|11|8||以法蓮啊，我豈可會棄拺你？以色列啊，我豈可會將你交互人？我豈可會互你親像押瑪？豈可會款待你做洗扁？我回心轉意，我慈愛的心真熱，
HOS|11|9||我無欲發出我猛烈的受氣，也無閣毀滅以法蓮。因為我是上帝，呣是世間人，是佇恁中間的聖者；我無欲佇受氣中臨到恁。
HOS|11|10||耶和華欲親像獅啲哮，怹欲隨伊來行。伊哮的時，許個子就愕愕惙對西方趕緊來。
HOS|11|11||怹欲愕愕惙親像雀鳥仔對埃及緊緊來，閣親像鴿仔對亞述地到。我欲互怹徛起家己的厝。這是耶和華講的。
HOS|11|12||以法蓮用欺騙圍我，以色列家也用詭計圍纍我；猶大靠上帝掌權，向聖者有盡忠的心。
HOS|12|1||以法蓮食風，閣追趇東風，日日加添白賊及強暴，及亞述立約，用油送到埃及。
HOS|12|2||耶和華及猶大辯論，欲照雅各所行的責罰伊，照伊所做的報應伊。
HOS|12|3||伊佇胎裡擒住伊的兄的腳後㬹，壯年的時及上帝鬥力，
HOS|12|4||及天使鬥力，閣得著卡贏，啼哭懇求伊，佇伯特利抵著伊。伊佇遐及咱講話，
HOS|12|5||耶和華──就是萬軍的上帝；耶和華是伊的名。
HOS|12|6||所以你著歸向你的上帝，執守仁愛、公平，常常聽候你的上帝。
HOS|12|7||伊是生理人，手抬無公道的秤，愛用欺騙。
HOS|12|8||以法蓮講：我實在好額，已經得著財寶；佇我所著磨得著的，無通尋著我有不義，來算做罪。
HOS|12|9||對你出埃及地的時，我做你的上帝──耶和華；我欲互你閣徛起佇布棚，親像佇大會的日一樣。
HOS|12|10||我曾對諸個先知講，閣加添異象，我也託先知設譬喻。
HOS|12|11||基列無罪嗎？怹全然是虛假者。佇吉甲獻牛仔做祭，怹的祭壇親像田裡犁畷的成堆。
HOS|12|12||早前雅各走到亞蘭地，以色列因為欲得著某來服事人，因為欲得著某來飼羊。
HOS|12|13||耶和華閣用一個先知導以色列出埃及；也用一個先知保全伊。
HOS|12|14||以法蓮惹著大受氣，所以伊互人流血的罪欲歸佇伊。以法蓮所行凌辱主的事，主欲報應伊。
HOS|13|1||早前以法蓮講話，人攏愕愕惙，伊佇以色列中踮佇高位；總是伊佇巴力的事犯罪，就致到死。
HOS|13|2||今怹的罪過愈犯愈多，用怹的銀為家己妝佛，怹照怹的奇巧來造偶像，攏是師傅所做。怹議論講，獻祭的人著及牛仔唚嘴。
HOS|13|3||因為按呢，怹欲親像早起時的雲，也親像快快乾的露水，親像五穀場的冇粟互狂風吹去，閣親像煙對窗仔淐出去。
HOS|13|4||對你出埃及地的時，我做你的上帝──耶和華。我以外，你呣通認識別個上帝；閣我以外無有救主。
HOS|13|5||佇曠野乾燥的地，我已經識你。
HOS|13|6||怹照怹的米糧得著食飽；已經食飽，怹的心就自高，對按呢bē記得我。
HOS|13|7||所以，我對佇怹親像獅，閣親像豹匿佇路邊。
HOS|13|8||我抵著怹親像失落子的熊母，拆裂怹的胸脅。佇遐，我欲親像母的獅吞食怹；野獸欲拆裂怹。
HOS|13|9||以色列啊，你的敗無就是因為反對我，就是反對幫助你者。
HOS|13|10||現今你的王佇叨落？互伊佇你諸個城拯救你啊！你的士師就是你所曾講：給阮設立一個王及首領者。今怹佇叨落啊？
HOS|13|11||我佇受氣中給你設立王，也佇我的大受氣廢伊。
HOS|13|12||以法蓮的罪過記住啲；伊的罪惡收囥啲。
HOS|13|13||婦仁人生子的痛疼欲到佇伊；伊是無智慧的子，因為伊的時已經到，呣應該延延佇子宮口。
HOS|13|14||我欲贖回怹脫離陰府的權，我欲拯救怹脫離死無。死無啊，你的災害佇叨落？陰府啊，你的毀滅佇叨落？我決斷無退悔。
HOS|13|15||伊佇兄弟中雖然結實多多，總是欲有東風吹來，就是耶和華的風對曠野起。伊的水泉欲乾；伊的源頭欲絕；伊欲搶提所積聚一切通歡喜的寶器。
HOS|13|16||撒瑪利亞欲擔當伊的罪，因為悖逆伊的上帝。伊欲倒佇刀下；怹的嬰仔欲互人摔死；怹有娠的婦仁人欲互人破腹。
HOS|14|1||以色列啊，你著倒轉來歸耶和華──你的上帝；因為你對你的罪來跋倒。
HOS|14|2||著備辦話倒轉來歸耶和華，對伊講：求你赦免攏總的罪，用恩典接納阮；阮就用嘴謳咾來替牲禮。
HOS|14|3||亞述bē會救阮，阮無閣騎馬，也無閣對阮的手所造的講：你是阮的上帝。因為無父的子對你得著憐憫。
HOS|14|4||我欲醫好伊的背叛，我欲白白疼怹；因為我已經對怹息我的受氣。
HOS|14|5||我欲佇以色列親像露水；伊欲開花親像百合花，伊欲伸根親像黎巴嫩。
HOS|14|6||伊的枝欲伸長；伊的媠欲親像橄欖樹；伊的芳欲親像黎巴嫩。
HOS|14|7||踮佇伊的蔭影者欲倒轉來，怹欲親像五穀閣翻青，開花親像葡萄樹。伊的芳欲親像黎巴嫩的酒。
HOS|14|8||以法蓮欲講：我及偶像猶有甚麼干涉啊？我有應伊，閣看顧伊。我親像青翠的松樹；你的果子對我來得著。
HOS|14|9||是誰是智慧的人，會明白諸個事；是誰是通達的人，會知諸個。因為，耶和華的道路是正直；義人欲行佇彼中間，悖逆的人欲跋倒佇彼頂面。
JOE|1|1||耶和華的話臨到毗土珥的子約珥者。
JOE|1|2||老大人啊，恁著聽此個；此所在徛起的百姓啊，恁著俯耳孔。當恁的日，抑是恁的列祖的日，曾有此個事嗎？
JOE|1|3||恁著將此個事傳互恁的子，子傳互孫，孫傳互後代。
JOE|1|4||草蜢食剩的，第二種的草蜢來食伊；第二種食剩的，第三種的草蜢來食伊；第三種食剩的，第四種的草蜢來食伊。
JOE|1|5||酒醉的人啊，恁著醒來啼哭；好酒的人啊，著為著甜酒來啼哭，因為無酒通閣到你的嘴啦。
JOE|1|6||因為有一族上來我的地，強猛閣bē算得；伊的齒親像獅的齒，伊的牙親像母的獅的牙。
JOE|1|7||伊毀壞我的葡萄樹，剝我的無花果樹，互伊光溜溜，來棄拺伊，伊的枝變做白。
JOE|1|8||你著啼哭，親像在室女腰縖麻布，為著少年的時的丈夫啼哭。
JOE|1|9||素祭及奠酒攏無通到耶和華的殿；服事耶和華的祭司攏悲哀。
JOE|1|10||田拋荒，地悲哀；因為五穀毀壞，新酒乾去，油也欠缺。
JOE|1|11||作田人啊，恁著見誚；修理葡萄園者啊，恁著哀叫；為著小麥及大麥的緣故，因為田園的收成攏無去。
JOE|1|12||葡萄樹乾去；無花果樹枯焦。石榴、棗樹、蘋果，連田野一切的樹木也攏枯焦；人間的快樂攏消無。
JOE|1|13||祭司啊，恁著縖麻布啼哭；佇祭壇服事的啊，恁著哀叫；做我的上帝差用的人啊，恁著來穿麻布過暝，因為素祭及奠酒攏無通獻佇恁的上帝的殿。
JOE|1|14||恁著設一個禁食的聖日，召集嚴肅會，招集老大及國內一切徛起的百姓，到耶和華──恁上帝的殿，哀求耶和華。
JOE|1|15||慘啊！彼日，因為耶和華的日近啦。親像毀滅欲對全能者來。
JOE|1|16||食物豈呣是對咱的目前斷絕嗎？歡喜快樂豈呣是對咱的上帝的殿停止嗎？
JOE|1|17||種子爛佇土內；粟倉荒廢，粟墭倒壞；因為五穀乾拉去。
JOE|1|18||精牲哀哮到怎樣；牛群紛亂，因為無草；羊群也困苦。
JOE|1|19||耶和華啊，我求叫你，因為火燒滅曠野的草場；火焰燒盡田野的樹木。
JOE|1|20||田野的走獸向你啲喘；因為溪水乾去，火也燒滅曠野的草場。
JOE|2|1||你著佇錫安歕哨角，佇我的聖山歕號頭。國內徛起的百姓攏著愕愕惙；因為耶和華的日欲到，今近啦。
JOE|2|2||彼日是黑黑暗暗，密雲、黑暗的日，親像拍昲光色緻舖滿山頭。有一族大閣強；將來未曾有按呢者，以後到代代也無。
JOE|2|3||火𤏸佇怹的頭前，火焰燒佇怹的後面。怹未到的地，親像伊甸園；怹過了的地，成做拋荒的曠野；無一項會閃避怹。
JOE|2|4||怹的形狀親像馬，跑走親像馬兵。
JOE|2|5||怹跳佇山頂親像車的聲，閣親像火焰燒草的聲，親像強猛的百姓排佇戰陣。
JOE|2|6||怹一下來，眾百姓慘到極，面攏變色。
JOE|2|7||怹跑走親像勇士，絔上城親像戰士；逐個照路行，無亂隊伍。
JOE|2|8||大家無相挨夾，逐個行伊的路，抵著槍刀，亦無閃避。
JOE|2|9||怹跳入城，pôaⁿ過牆，爬上厝頂，入窗仔親像賊。
JOE|2|10||怹一下來，地振動天搖泏，日月黑暗，星辰無光。
JOE|2|11||耶和華佇伊的軍兵的面前出聲，伊的軍隊真大；行伊的命令者真強猛。因為耶和華的日大閣通驚，是誰當會起啊？
JOE|2|12||耶和華講：雖然按呢，恁著用專心、用禁食、用啼哭、用悲哀，越轉歸向我。
JOE|2|13||著拆裂恁的心，莫得拆裂恁的衫。歸向耶和華──恁的上帝；因為伊有仁慈，憐憫，無快快受氣，滿滿恩惠，閣退悔伊的災禍。
JOE|2|14||是誰會知伊肯越倒轉來退悔，留福氣佇後來，就是有素祭灌奠獻互恁的上帝──耶和華。
JOE|2|15||恁著佇錫安歕哨角，設一個禁食的聖日，召集嚴肅會。
JOE|2|16||聚集眾百姓，分別彼個會做聖：招集老人，聚集囝仔及食奶者；互新子婿出伊的厝，新娘離開伊的房。
JOE|2|17||服事耶和華的祭司著佇兩廊及祭壇的中間啼哭，講：耶和華啊，求你寬恕你的百姓，莫得互你的產業受凌辱，互列邦管轄怹。啥事互列國的人講：「怹的上帝佇叨落」？
JOE|2|18||彼時耶和華為著伊的地來熱心，憐憫伊的百姓。
JOE|2|19||耶和華應伊的百姓講：看啊，我欲互恁有五穀、新酒、及油，恁就滿足；我無閣互恁佇列邦中受凌辱；
JOE|2|20||我也欲互北方的軍隊離開恁遠遠，趕伊到亢旱拋荒的地，伊的前隊到東海，後隊到西海；因為伊行大代誌，伊的歹味淐起，臭味發起。
JOE|2|21||地土啊，莫得驚；著歡喜快樂，因為耶和華行大事。
JOE|2|22||田野的走獸啊，莫得驚；因為，曠野的草場發生，樹結伊的果子，無花果樹、葡萄樹亦攏結實。
JOE|2|23||錫安的百姓啊，恁著快樂，為耶和華──恁的上帝來歡喜；因為伊用前的雨及時賞賜恁，為著恁落雨水，就是前的雨、後的雨，及以前一樣。
JOE|2|24||五穀場欲有麥滿滿；窟中的新酒及油欲滿出來。
JOE|2|25||我差到恁中間的大軍隊，就是第一種、第二種、第三種、第四種的草蜢，所食許個年冬，我攏欲還恁。
JOE|2|26||恁欲食來知足，亦欲謳咾恁的上帝──耶和華的名。因為伊為著恁行奇妙的事，我的百姓的確永遠無見誚。
JOE|2|27||恁就欲知我佇以色列的中間，閣知我是耶和華──恁的上帝；以外無別個。我的百姓的確永遠無見誚。
JOE|2|28||了後，我欲用我的神降落互凡有肉體者。恁的子查某子欲做先知講話；恁的老人欲得著眠夢，恁的少年人欲看見異象。
JOE|2|29||佇許個日，我欲用我的神降落佇奴僕女婢。
JOE|2|30||「我欲顯明奇事，佇天裡佇地裡，血及火，及火熏的柱。
JOE|2|31||日頭欲變黑暗，月欲變做血，佇耶和華大閣通驚的日未到的代先。
JOE|2|32||到彼時，見有求叫耶和華的名者欲得著救；因為佇錫安山，及佇耶路撒冷欲有逃脫的人，照耶和華所講的佇剩的百姓中欲有耶和華所召者。」
JOE|3|1||「因為佇許個日當彼時，就是我互猶大及耶路撒冷受掠的人倒轉來的時，
JOE|3|2||我欲聚集萬百姓，導怹落去約沙法的山谷，佇遐審判怹；因為怹將我的百姓，就是我的產業以色列，分散佇列國中，閣分我的土地，
JOE|3|3||閣將我的百姓做鬮來拈，將囝仔換妓女，賣查某囝仔買酒飲。
JOE|3|4||「推羅啊，西頓啊，非利士四境啊，恁及我甚麼干涉？恁欲報應我嗎？恁若報應我，我欲緊緊互恁的報應歸佇恁的頭殼。
JOE|3|5||恁既然搶提我的金銀，閣將我所歡喜的寶物帶入恁的宮殿，
JOE|3|6||閣恁曾用猶大人及耶路撒冷的人賣互希臘人，欲互怹離開怹的境界遠遠。
JOE|3|7||看啊，我欲激動怹離開恁所賣怹到的所在，我欲互恁的報應歸佇恁的頭殼。
JOE|3|8||我欲將恁的子查某子賣佇猶大人的手，怹欲賣怹互示巴人就是遠遠的國。這是耶和華講的。」
JOE|3|9||著用此個宣布佇列邦中：著備辦交戰；激動勇士，互攏總的戰士進前上來。
JOE|3|10||著用恁的犁頭拍做刀劍，用恁的鐮仔拍做槍；軟弱者著講：我就是勇士。
JOE|3|11||四圍的列國啊，恁著緊緊來，相及聚集。耶和華啊，互你許個勇士落去遐。
JOE|3|12||列國的人攏著起來，上到約沙法的山谷；因為我欲坐佇遐，審判四圍的萬百姓。
JOE|3|13||恁著伸出鍥仔！因為五穀熟啦；來，踏落去！因為酒窟滿啦。酒池溢出來啦；怹的歹真大。
JOE|3|14||一陣一陣的人佇判斷的山谷，因為耶和華的日近啦，佇判斷的山谷。
JOE|3|15||日月黑暗，星辰無光。
JOE|3|16||耶和華欲對錫安喝喊，對耶路撒冷出聲，天及地就振動。總是耶和華欲做伊的百姓逃閃的所在，做以色列人的衛所。
JOE|3|17||恁就知我是耶和華──恁的上帝，徛起佇錫安──我的聖山者。彼時，耶路撒冷欲成做聖；外邦人無閣對伊的中間經過。
JOE|3|18||當彼日，大山欲滴甜的酒；小山欲流奶；猶大諸個溪、河攏有水啲流。欲有水泉對耶和華的殿出來，潤澤什亭的山谷。
JOE|3|19||埃及欲拋荒，以東變做拋荒的曠野，因為怹暴虐猶大人，閣流無罪的人的血佇怹的地。
JOE|3|20||總是猶大欲存到永遠；耶路撒冷欲存到代代。
JOE|3|21||早我未曾洗清怹流血的罪，今欲洗怹，因為耶和華徛起佇錫安。
AMO|1|1||提哥亞牧者中阿摩司的話。諸個話就是佇猶大王烏西雅年間，以色列王約轄的子耶羅波安的年間，地動以前二年，所看見關係以色列的事。
AMO|1|2||伊講：耶和華對錫安喉叫，對耶路撒冷出伊的聲；牧者的草場悲哀；迦密的山頂枯焦。
AMO|1|3||耶和華按呢講：為著大馬色犯罪到三擺，亦到四擺，我無欲免伊的刑罰；因為伊用拍五穀的鐵器拍基列。
AMO|1|4||我欲降火佇哈設的家，燒滅便哈達的宮殿。
AMO|1|5||我欲斬斷大馬色的門楗，剪除亞文平洋徛起的百姓及伯伊甸掌權柄者。亞蘭人欲受掠到吉珥。這是耶和華講的。
AMO|1|6||耶和華按呢講：為著迦薩犯罪到三擺亦到四擺，我無欲免伊的刑罰；因為怹掠歸族的百姓交互以東。
AMO|1|7||我欲降火佇迦薩的城牆，燒滅伊的宮殿。
AMO|1|8||我欲剪除亞實突徛起的百姓及亞實基倫掌權柄者，亦欲越轉手攻擊以革倫。非利士人所剩者，欲攏滅無。這是主耶和華講的。
AMO|1|9||耶和華按呢講：為著推羅犯罪到三擺亦到四擺，我無欲免伊的刑罰；因為怹將歸族的百姓交互以東，亦無紀念兄弟的盟約。
AMO|1|10||我欲降火佇推羅的城牆，燒滅伊的宮殿。
AMO|1|11||耶和華按呢講：為著以東犯罪到三擺亦到四擺，我無欲免伊的刑罰；因為伊抬刀追趇伊的兄弟，攏無憐憫，伊的受氣猛烈，發出無息永遠囥受氣。
AMO|1|12||我欲降火佇提幔，燒滅波斯拉的宮殿。
AMO|1|13||耶和華按呢講：為著亞捫族犯罪到三擺亦到四擺，我無欲免伊的刑罰；因為怹破開基列有娠孕的婦仁人，欲開闊怹的境界。
AMO|1|14||我欲佇交戰喝喊的日，捲螺風狂風的日，起火佇拉巴的城牆，燒滅伊的宮殿。
AMO|1|15||怹的王及伊許個首領欲做一下互人掠去。這是耶和華講的。
AMO|2|1||耶和華按呢講：為著摩押犯罪到三擺亦到四擺，我無欲免伊的刑罰；因為伊將以東王的骨頭燒做灰。
AMO|2|2||我欲降火佇摩押，燒滅加略的宮殿。摩押欲佇嘩嘩哮喝喊歕哨角的中間死無。
AMO|2|3||我欲對伊的中間剪除審判司，續刣死怹一切的首領。這是耶和華講的。
AMO|2|4||耶和華按呢講：為著猶大人犯罪到三擺亦到四擺，我無欲免伊的刑罰；因為怹棄拺耶和華的教示，無遵守伊的律例。怹的列祖所趁的虛假互怹行迷路。
AMO|2|5||我欲降火佇猶大，燒滅耶路撒冷的宮殿。
AMO|2|6||耶和華按呢講：為著以色列人犯罪到三擺亦到四擺，我無欲免伊的刑罰；因為怹賣義人來得著銀，賣喪鄉人來得著一雙鞋。
AMO|2|7||喪鄉人頭殼頂的塵埃，是怹所意愛，枉屈溫柔的人的理路。父子相及親近一個少年的婦仁人，致到褻瀆我的聖名。
AMO|2|8||怹佇逐個壇邊，倒佇人做準當的衫，閣佇怹的上帝的厝內飲受罰的人的酒。
AMO|2|9||我對怹的面前除滅亞摩利人。許個人高大親像柏香樹，勇親像橡樹。總是我頂面滅伊的果子，下面絕斷伊的根。
AMO|2|10||我也帶恁對埃及地上來，佇曠野導恁四十年，互恁得著亞摩利人的地做業。
AMO|2|11||我對恁的子兒中間興起先知，閣對恁的少年人的中間興起拿細耳。以色列人啊，豈呣是按呢嗎？這是耶和華講的。
AMO|2|12||總是恁互拿細珥飲酒，吩咐先知講：莫得講先知話。
AMO|2|13||看啊，佇恁所踮的地，我欲壓你落去，親像裝滿稻捆的車壓重一樣。
AMO|2|14||gâu走者bē會逃脫；勇壯者無力尾；勇猛者bē會家己救生命。
AMO|2|15||抬弓者bē會徛在；腳步緊者bē會家己救；騎馬者bē會家己救命。
AMO|2|16||到彼日，勇士中有膽力者，欲褪赤體逃走。這是耶和華講的。
AMO|3|1||以色列人啊，著聽耶和華所講攻擊恁的話，就是攻擊我所導出埃及地的全家的話：
AMO|3|2||佇地上萬族中，我只有識恁；所以，我欲辦恁一切的罪過。
AMO|3|3||二人若無相約，豈會相及行？
AMO|3|4||獅若無咬著物，豈會佇樹林內哮嗎？細隻勇的獅若無所得著，豈會對穴內出聲嗎？
AMO|3|5||若無張活罩，鳥仔豈會陷落地上的羅網嗎？羅網若無所得著，豈會對地上翻起來嗎？
AMO|3|6||城內若歕哨角，百姓豈無驚惶嗎？災禍若到一個城，豈呣是耶和華所降落的嗎？
AMO|3|7||主耶和華若無用伊祕密的意思指示伊的奴僕──諸個先知，就攏無所行。
AMO|3|8||獅啲哮，是誰無驚？主耶和華已經講，是誰無講先知的話？
AMO|3|9||著佇亞實突的宮殿及埃及地的宮殿報揚講：恁著聚集佇撒瑪利亞諸個山，就看見其中的大擾亂及彼內面暴虐的事。
AMO|3|10||因為怹bē曉得行正直，就是用強暴及搶劫的物、積聚佇怹的宮殿內。這是耶和華講的。
AMO|3|11||所以主耶和華按呢講：欲有對敵來圍困此個地，互你的勢力衰微，搶你的宮殿。
AMO|3|12||耶和華按呢講：「親像牧者對獅的嘴搶出二支腳抑是半塊耳仔，按呢踮撒瑪利亞的以色列人撐佇眠床角抑是舒綉花毯的眠床者，怹的得著救亦不過是按呢。」
AMO|3|13||主耶和華──萬軍的上帝講：恁著聽此個話，亦著干證佇雅各家。
AMO|3|14||我辦以色列罪過的日，也欲辦伯特利的祭壇；壇角欲受剉折，墜落地。
AMO|3|15||我欲毀伊冬天的厝、夏天的厝。象牙的厝也欲毀滅；大厝亦攏無去。這是耶和華講的。
AMO|4|1||恁巴珊的牛母踮佇撒瑪利亞山者，著聽此個話──恁欺負喪鄉人，壓制艱苦人，對怹的丈夫講：捧酒來，互阮飲！
AMO|4|2||主耶和華指家己的聖來咒誓講：看啊，日子欲臨到恁，人欲用鈎掠恁去，用釣魚鈎掠恁所剩者去。
AMO|4|3||恁逐人欲對破隙直直進前去，走入哈門。這是耶和華講的。
AMO|4|4||恁去伯特利犯罪，到吉甲加添恁的罪；逐早起獻恁的祭物，每三日獻恁的十份一。
AMO|4|5||亦獻有酵的物做謝恩祭，將甘心祭來報揚宣傳，以色列人啊，這是恁所歡喜者。主耶和華講伊啦。
AMO|4|6||我互恁佇逐個城內，嘴齒攏無物通哺，佇恁的逐所在欠缺米糧，恁猶久無歸向我。這是耶和華講的。
AMO|4|7||佇收割以前三月日，我禁止落雨佇恁遐，我落雨佇此個城，無落雨佇彼個城；此所在有雨，彼所在無雨；就枯焦。
AMO|4|8||按呢，二三個城的人，四界顛到一個城尋水，亦無通止渴；恁猶久無歸向我。這是耶和華講的。
AMO|4|9||我用枯焦、朽爛攻擊恁，恁的園的出產，恁的葡萄園、無花果樹、橄欖樹攏互剪蟲食去；恁猶久無歸向我。這是耶和華講的。
AMO|4|10||我降瘟疫佇恁中間，親像佇埃及的款；用刀刣死恁的少年人，恁許個馬互人牽去，營內的臭味淐到恁的鼻孔；恁猶久無歸向我。這是耶和華講的。
AMO|4|11||我捙倒恁中間幾若個城，親像上帝捙倒所多瑪、蛾摩拉一樣，恁親像一塊仔柴對火中抽出來；恁猶久無歸向我。這是耶和華講的。
AMO|4|12||以色列啊，所以我欲按呢款待你；為著我欲按呢款待你，以色列啊，你著備辦來見你的上帝。
AMO|4|13||彼個創山、造風、將伊的心意指示人、互早起時變做黑暗、腳踏佇地裡高的所在者，伊的名就是萬軍的上帝──耶和華。
AMO|5|1||以色列家啊，著聽此個話就是我所論到恁的哀歌：
AMO|5|2||以色列百姓跋倒，bē閣起來；受㧒佇地裡，無人扶伊起來。
AMO|5|3||因為主耶和華按呢講：以色列家的城出一千人者，只有剩一百；出一百者，只有剩十者。
AMO|5|4||因為耶和華對以色列家講：恁著尋我，就得著活。
AMO|5|5||莫得尋伯特利，莫得入吉甲，莫得過去別是巴；因為吉甲的確互人掠，伯特利也欲歸佇無。
AMO|5|6||恁著尋耶和華，就得著活，驚了伊親像火發出佇約瑟的家，燒佇伯特利，無人拍熄。
AMO|5|7||恁諸個互公平變做茵蔯，將公義㧒佇地裡的，
AMO|5|8||恁著尋彼個造昴星及參星，互死蔭變做早起時，互日時變做黑暗暝，叫海水來傾佇地裡的──伊的名是耶和華；
AMO|5|9||伊互強猛的忽然抵著敗無，致到衛所抵著敗無。
AMO|5|10||諸個人怨恨彼個佇城門責備人者，厭惡彼個講正直話者。
AMO|5|11||因為恁睭踏喪鄉人，勒索伊的麥；所以恁用雕琢的石起厝，總是bē得著徛佇彼內面；栽種好的葡萄園，也無通飲伊的酒。
AMO|5|12||因為我知恁的罪過怎樣的多，恁的歹怎樣的大。恁歹款待義人，受賄賂，佇城門口冤枉喪鄉人。
AMO|5|13||所以通達的人看見此號時勢，欲靜靜無講話，因為時勢真歹。
AMO|5|14||恁著求好，呣通求歹，互恁得著活。按呢，耶和華──萬軍的上帝欲及恁佇啲照恁所講。
AMO|5|15||著怨恨歹，愛好，佇城門行公義的審判；豈採耶和華──萬軍的上帝欲施恩佇約瑟剩的百姓。
AMO|5|16||所以主萬軍的上帝──耶和華按呢講：佇一切開闊的所在欲有哀哭；佇逐條街路欲有人講：慘啊！慘啊！閣欲叫作田人來啼哭，叫gâu唱哀歌者來哀哭。
AMO|5|17||佇攏總的葡萄園也欲哀哭，因為我欲對你中間經過。這是耶和華講的。
AMO|5|18||恁向望耶和華的日者有災禍啊！恁啥事向望耶和華的日啊？彼日是暗，呣是光，
AMO|5|19||是親像人閃避獅來走閣抵著熊，入厝手倚壁，就互蛇咬著。
AMO|5|20||耶和華的日豈呣是暗暗無光？黑暗無光明嗎？
AMO|5|21||我厭惡看輕恁的節期，也無歡喜恁的嚴肅會。
AMO|5|22||恁雖然獻燒祭及恁的素祭互我，我也無歡喜，恁獻肥的精牲做謝恩祭，我無欲監納。
AMO|5|23||著互恁唱歌的聲離開我，因為恁彈琴的調我無欲聽。
AMO|5|24||獨獨著互公平親像大水直直流，互公義親像長流的江河。
AMO|5|25||「以色列家啊，恁佇曠野四十年，有用祭祀及禮物獻互我無？
AMO|5|26||恁扛恁的王西屈及恁的像基勻，就是恁的上帝的星，為著本身所造的。
AMO|5|27||所以我欲互恁受掠到大馬色的外面。」這是耶和華講的，伊的名是萬軍的上帝。
AMO|6|1||佇錫安無掛慮者，佇撒瑪利亞山掠做穩當者，佇萬國中做第一國的首領，就是以色列家所歸倚者，有災禍啊！
AMO|6|2||恁著去甲尼來看，對遐去到大城哈馬，閣落去非利士的迦特，怹豈有卡贏諸個國嗎？怹的境界比恁的境界卡闊嗎？
AMO|6|3||恁家己掠做降災禍的日猶久遠，互暴虐的座位近倚。
AMO|6|4||恁倒佇象牙的眠床，撐佇坑床，食羊群中的羊仔，及寮(tiâu)內的牛仔；
AMO|6|5||彈琴彈瑟，唱拉閒的歌曲，為家己做樂器，親像大衛；
AMO|6|6||用碗飲酒，用上好的油家己抹，總是無為約瑟的敗壞擔憂。
AMO|6|7||所以怹欲佇受掠的人的中間代先受掠；撐佇坑床的人怹的宴樂欲無去。
AMO|6|8||萬軍的上帝──耶和華講，主耶和華指家己來咒誓講：我厭賤雅各的榮華，怨恨伊的宮殿；因為，按呢我欲將城及其中所有的攏交付對敵。
AMO|6|9||彼時，若剩十人佇一間厝，亦攏欲死。
AMO|6|10||死人的皆親，就是燒伊的身屍者，給伊扶起來欲帶伊的屍骸出厝外，就問內房的人講：「你遐猶有人無？」伊應講：「無」；伊就講：「呣通出聲，因為咱呣通講起耶和華的名。」
AMO|6|11||看啊，耶和華出命令，拍大間厝互伊碎碎，拍細間厝互伊裂裂開。
AMO|6|12||馬豈會跑佇石磐頂嗎？人豈會用牛犁佇遐嗎？恁竟然互公平變做苦膽，互公義的果子變做茵蔯。
AMO|6|13||恁歡喜虛假的事，也講：阮豈呣是用家己的氣力取二支角嗎？
AMO|6|14||耶和華、萬軍的上帝講：看啊，以色列家，我欲興起一國攻擊恁；怹欲苦楚恁，對入哈馬的路到亞拉巴的溪。
AMO|7|1||主耶和華互我看見一項：看啊，給王割草了後，草閣發生；抵仔閣發的時，伊互草蜢出。
AMO|7|2||草蜢食完彼個境內青翠的物，我就講：「主耶和華啊，求你赦免；雅各豈可徛會住啊？因為伊是微細。」
AMO|7|3||耶和華為此個事退悔，耶和華閣講：「此個事無欲成。」
AMO|7|4||主耶和華閣互我看見一項：看啊，主耶和華叫火來責罰，火一盡燒深淵，亦欲吞食地。
AMO|7|5||我就講：「主耶和華啊，求你停止；雅各豈可徛會住啊？因為伊是微細。」
AMO|7|6||耶和華為此個事退悔，主耶和華閣講：「此個事也無欲成。」
AMO|7|7||伊閣互我看見一項：看啊，有一鑆牆是照繩線起的，主徛佇彼頂面手提繩線。
AMO|7|8||耶和華對我講：「阿摩司啊，你看見甚麼？」我講：「看見繩線。」主講：「看啊，我欲牽繩線佇我的百姓以色列中，我無欲閣寬恕怹。
AMO|7|9||以撒的山頭壇欲拋荒，以色列的聖所欲荒廢。我欲起來，用刀攻擊耶羅波安的家。」
AMO|7|10||當時伯特利的祭司亞瑪謝差人到以色列王耶羅波安遐，講：「阿摩司佇以色列族中計謀攻擊你；此個地方bē堪得伊講諸個話；
AMO|7|11||因為阿摩司按呢講：『耶羅波安欲互刀刣死，以色列百姓決斷欲受掠離開本所在。』」
AMO|7|12||亞瑪謝閣對阿摩司講：「你此個先見啊，去啊，著走去猶大地，佇遐趁食，佇遐做先知，
AMO|7|13||總是呣通閣佇伯特利講先知話；因為佇遮有王的聖所，有王家的宮殿。」
AMO|7|14||阿摩司就對亞瑪謝講：「我本呣是先知，亦呣是先知的子。我是飼精牲的人，閣是治理桑材樹者。
AMO|7|15||我啲顧羊群的時，耶和華揀召我，耶和華對我講：『去啊，對我的百姓以色列宣傳。』
AMO|7|16||今你著聽耶和華的話。你講：『呣通宣傳來攻擊以色列，呣通講話來攻擊以撒的家。』
AMO|7|17||所以耶和華按呢講：『你的某欲佇城內做娼妓，你的子查某子欲死佇刀下；你的地人欲用索量來分伊，你本身欲死佇污穢的所在。以色列百姓決斷欲受掠離開本所在。』」
AMO|8|1||主耶和華互我看見一項：我看見一筐夏天的果子。
AMO|8|2||伊講：「阿摩司啊，你看見甚麼？」我講：「看見一筐夏天的果子。」耶和華就對我講：「我的百姓以色列的末期到啦，我的確無閣寬恕怹。」
AMO|8|3||主耶和華講：「彼日，宮殿的唱歌欲變做啼哭；欲有多多身屍佇逐所在㧒擲，人攏靜靜。」
AMO|8|4||恁諸個愛吞食喪鄉人、互此所在的困苦人衰敗者，著聽此個話！
AMO|8|5||恁講：月的初一甚麼時過去，互阮通糶五穀；安息日甚麼時過去，互阮通賣麥；用細的伊法，用重的舍客勒，用詭詐的天秤來騙人，
AMO|8|6||通用銀買喪鄉人，用一雙鞋換窮赤的人，將歹的麥賣互人。
AMO|8|7||耶和華指雅各的榮華來咒誓講：怹攏總的所做，我永遠無bē記得。
AMO|8|8||此個地豈無欲因為按呢來搖泏？徛起彼中間者豈無欲悲哀嗎？此個地欲親像大河漲起來，也欲振動退低親像埃及河。
AMO|8|9||主耶和華講：到彼日，我欲互日頭佇日中晝就落去，互地佇當頭白日變黑暗。
AMO|8|10||我欲互恁的節期變做悲哀，歌曲攏變做哀歌。欲互眾人腰縖麻布，頭殼無半支毛，閣互伊悲哀親像死孤生的子，到尾親像痛苦的日一樣。
AMO|8|11||主耶和華講：看啊，日子欲到，我欲互飢荒到佇此所在。飢荒呣是因為無餅，嘴乾呣是為著無水，就是因為無通聽耶和華的話。
AMO|8|12||怹欲四界去，對此個海到彼個海，對北到東，走來走去，尋求耶和華的話，亦尋無。
AMO|8|13||當彼日，媠的在室女及少年查甫人欲因為嘴乾來昏去。
AMO|8|14||許個指撒瑪利亞的罪來咒誓，閣指但活的上帝來咒誓；閣指別是巴的活路來咒誓者。怹的確跋倒，永bē閣起來。
AMO|9|1||我看見主徛佇祭壇邊；伊講：你著拍柱枓，互門椗振動，拍碎伊，來傷著眾人的頭殼；怹所剩的人，我欲用刀刣，無一個走會離，無一個會得著救。
AMO|9|2||怹雖然掘到陰間，我的手欲對遐掠怹出來；雖然上到天，我欲對遐掠怹落來；
AMO|9|3||雖然匿佇迦密山頂，我欲搜尋，對遐掠怹出來；雖然閃避我的目睭前匿佇海底，我欲對遐命令蛇，伊欲咬怹；
AMO|9|4||雖然受掠佇對敵的面前，我欲對遐命令刀劍，伊欲刣怹；我欲注目看伊，是欲降災禍呣是欲降福氣。
AMO|9|5||因為主──萬軍的耶和華摸地，地就消溶，見若徛起彼中間者欲悲哀。全地欲親像大河漲起來，亦欲退低親像埃及河。
AMO|9|6||佇天頂起伊的房間、佇地上下穹蒼的地基、叫海水來傾佇地裡者──伊的名是耶和華。
AMO|9|7||耶和華講：以色列人啊，我豈無看恁親像古實人嗎？我豈呣是導以色列人出埃及地，非利士人出迦斐託，亞蘭人出吉珥嗎？
AMO|9|8||看啊，主耶和華注目看此個有罪的國，我欲對地上滅伊，總是無欲一盡滅雅各的家。這是耶和華講的。
AMO|9|9||看啊，我欲出命令，佇萬國中簸以色列家，親像用簸箕簸五穀，無一粒𠕇的磕落地。
AMO|9|10||我的百姓中間攏總有罪的人講：災禍bē趇著阮，亦bē抵著阮的。怹欲死佇刀下。
AMO|9|11||到彼日，大衛已經倒的布棚，我欲閣給伊徛起來，也欲補伊的破隙，欲起伊許個倒壞的，來建立伊，親像早時一樣。
AMO|9|12||互怹得著以東猶剩的做業，亦得著許個用我的名來稱的外邦。這是行此個事的耶和華所講的。
AMO|9|13||耶和華講：看啊，日子欲到，犁田者欲趇著收割者；踏葡萄者欲趇著撒種者，大山欲滴甜酒；小山欲流奶。
AMO|9|14||我欲互我的百姓以色列受掠者倒轉來；怹欲閣起荒廢的城來徛起，栽葡萄園，來飲伊的酒，作園，來食伊的果子。
AMO|9|15||我欲栽培怹佇本土地，怹無閣抵著拔出佇我所互怹的地。這是耶和華──你的上帝講的。
OBA|1|1||俄巴底亞所得著的默示。主耶和華論到以東講：阮對耶和華遐聽見消息，也有使者奉差去列國，講：起來啊，咱著起來及伊交戰！
OBA|1|2||看啊，我互你佇列國中做微細，互人大大看輕。
OBA|1|3||踮佇石洞內、徛起高的所在的啊，你的心的驕傲騙你，心內講：是誰會給我降落地啊？
OBA|1|4||你雖然升高親像鷹鳥，作巢佇星的中間，我欲對遐給你降落。這是耶和華講的。
OBA|1|5||賊若來你遐，抑是強盜暝時來──豈呣是偷到滿意若定──挽葡萄者若來到你遐挽，豈無猶留幾粒仔嗎？你抵著剪除到怎樣啊？
OBA|1|6||以掃怎樣受搜尋啊？伊所囥的寶物怎樣受查出啊？
OBA|1|7||及你結約者攏帶你到邊界；及你和好者欺騙你，卡贏你；食你的米糧者設活罩佇你的下面；伊的心攏無智識。
OBA|1|8||耶和華講：到彼日，我豈無對以東除滅智慧的人？對以掃的山除滅聰明的人？
OBA|1|9||提幔啊，你的勇士欲驚惶，致到踮以掃的山逐人受刣死剪除。
OBA|1|10||因為你暴虐你的兄弟雅各，你欲抵著大大見誚，你亦欲永遠受剪除。
OBA|1|11||當你徛佇邊頭的日，外人搶伊的財物，異邦人入伊的城門，為耶路撒冷拈鬮，彼日你親像怹中間的一個。
OBA|1|12||當你的兄弟的日，就是伊抵著患難的日，你呣應該徛啲看；猶大人受滅的日，你呣應該為著按呢來歡喜；怹抵著災難的日，你呣應該講大話。
OBA|1|13||我的百姓抵著災禍的日，你呣應該入伊的門；怹抵著災禍的日，你呣應該看怹啲受苦；怹抵著災禍的日，你呣應該摸著怹的財物；
OBA|1|14||你呣應該徛佇雙叉路，截怹中間逃走的人；怹抵著災難的日，你呣應該將怹剩的人交付對敵。
OBA|1|15||因為耶和華辦理萬國的日近啦。照你所行的，也欲按呢行佇你；你所做的欲歸佇你的頭殼。
OBA|1|16||因為親像恁佇我的聖山曾飲，萬國也欲親像按呢長長飲；亦飲也吞落去，怹就欲歸佇無。
OBA|1|17||佇錫安山欲有逃脫的人，亦欲成做聖；雅各家欲得著伊本有的業。
OBA|1|18||雅各家欲成做火；約瑟家欲成做火焰；以掃的家欲做稻稿；火欲燒來滅伊。以掃的家欲無留一個。因為耶和華有講伊。
OBA|1|19||南方的人欲得著以掃的山；平洋的人欲得著非利士，亦欲得著以法蓮的田及撒瑪利亞的田；便雅憫人欲得著基列。
OBA|1|20||以色列軍隊諸個受掠者欲得著屬迦南人的地，直到撒勒法；踮佇西法拉受掠的耶路撒冷人欲得著南方的城。
OBA|1|21||欲有諸個拯救者上錫安山，來審判以掃的山；國度就歸耶和華。
JON|1|1||耶和華的話臨到亞米太的子約拿，講：
JON|1|2||「你起來去尼尼微彼個大城，出聲警戒怹，因為怹的罪惡透到我面前。」
JON|1|3||若是約拿起來，愛走去他施閃避耶和華；落去約帕，抵著一隻船，欲去他施。伊就互伊船稅，搭彼隻船，欲及怹去他施閃避耶和華。
JON|1|4||總是耶和華互海起大風，海中風湧真透，致到船欲破。
JON|1|5||水手真驚，逐人哀求伊的上帝。怹用船內的貨物㧒落海，因為欲互船卡輕。獨獨約拿已經落船肚底，倒啲好睏。
JON|1|6||舵公到伊遐對伊講：「你此個好睏的人啊，啥事按呢？起來，求叫你的上帝，豈採上帝看顧咱，互咱免滅無。」
JON|1|7||怹相及講：「來啊，咱來拈鬮，看咱抵著此個災禍是因為甚麼人的緣故。」對按呢怹拈鬮，就拈著約拿。
JON|1|8||怹對伊講：「請你給阮講，咱抵著此個災禍是因為甚麼人的緣故？你做甚麼事業？你對叨落來？你的本所在佇叨落？你屬甚麼族？」
JON|1|9||伊應講：「我是希伯來人。我敬畏天頂的上帝耶和華──創造大海及乾地者。」
JON|1|10||許個人就大驚，對伊講：「你所做的是甚麼事啊？」因為許個人知伊閃避耶和華，是伊已經給怹講啦。
JON|1|11||怹給伊講：「阮著怎樣款待你，互海平定？」因為海湧愈起愈大。
JON|1|12||伊給怹講：「恁掠我㧒落海，海就平定；因為我知恁抵著此個大風是為著我的緣故。」
JON|1|13||若是許個人盡力划槳，愛倚近山，總是bē會，因為海湧愈起愈大。
JON|1|14||對按呢怹求叫耶和華講：「耶和華啊，阮切切求你，莫得因為此人的生命互阮死無，莫得用無罪的血歸佇阮；因為耶和華──你是照家己的意思來行。」
JON|1|15||怹就掠約拿㧒落海，海的大湧就平定。
JON|1|16||許個人就大大敬畏耶和華，獻祭互耶和華，閣下願。
JON|1|17||耶和華備辦大魚吞約拿，約拿佇魚腹肚內三日三暝。
JON|2|1||約拿佇魚的腹肚內祈禱伊的上帝──耶和華，講：
JON|2|2||我抵著患難求叫耶和華，伊就聽我；我對陰府的腹內喉叫，你就聽我的聲。
JON|2|3||因為你曾㧒我落深淵，就是佇海底；大水圍我，狂波大湧攏蓋密我。
JON|2|4||我就講：我受趕逐離開你的目前，總是我猶啲向你的聖殿。
JON|2|5||諸個水圍我，險險無生命；深淵圍困我；海草包我的頭殼。
JON|2|6||我落到山底，地的門楗永永給我關啲。耶和華──我的上帝啊，總是你有救我的生命脫離死無。
JON|2|7||我的心神昏去的時，我就數念耶和華。我的祈禱到你的面前，入你的聖殿。
JON|2|8||見若對重虛假的人，棄拺怹慈愛的主；
JON|2|9||總是我欲用感恩的聲獻祭互你。謝我所下的願，拯救出佇耶和華。
JON|2|10||耶和華命令彼尾魚，伊就吐出約拿佇乾地。
JON|3|1||耶和華的話第二擺臨到約拿講：
JON|3|2||「你起來！去尼尼微彼個大城，我所命令你傳的，你傳互伊。」
JON|3|3||約拿就照耶和華的話起來，去尼尼微。尼尼微是極大的城，著行三日才會𥦁。
JON|3|4||約拿入城起身行一日的路，傳講：「閣四十日，尼尼微欲倒壞！」
JON|3|5||尼尼微人信上帝，就宣佈禁食，對大到細攏穿麻衫。
JON|3|6||此個消息傳到互尼尼微王聽見，伊就對伊的座位起來，褪伊的禮服，穿麻，坐佇火灰。
JON|3|7||閣出告示，照王及貴族的命令傳互尼尼微通城，講：「人及精牲，牛群、羊群攏呣通食，呣通飲水，連試看也呣通。
JON|3|8||人及精牲攏著穿麻；大聲求叫上帝。逐人也著離開伊的歹路，及伊的手所做的強暴。
JON|3|9||豈採上帝回心轉意，挽回伊的大受氣，互咱無滅無也敢。」
JON|3|10||對按呢上帝看怹的行做，有離開怹的歹路，上帝就退悔伊所講欲降互怹的災禍，亦無降落。
JON|4|1||總是此個事約拿真無歡喜，大大受氣，
JON|4|2||就祈禱耶和華講：「耶和華啊，今求你，我佇本國的時豈呣是按呢講？所以我趕緊走去他施，因為我知你是有恩典的上帝，充滿憐憫，無快受氣，有豐盛的慈愛，閣退悔所講欲降落的災禍。
JON|4|3||耶和華啊，今求你取我的生命！因為我死比活卡好。」
JON|4|4||耶和華講：「你按呢受氣合理嗎？」
JON|4|5||對按呢約拿出城，坐佇城的東勢，佇遐為家己搭寮仔，坐佇蔭影下，愛欲看彼個城到底怎樣。
JON|4|6||耶和華上帝備辦一欉蓖麻，互伊發生卡高約拿，做蔭影遮伊的頭殼，互伊免艱苦；約拿因為此欉蓖麻大大歡喜。
JON|4|7||總是隔日天昲光，上帝備辦一尾蟲。食此欉蓖麻，致到枯焦。
JON|4|8||日出的時，上帝備辦炎熱的東風，閣日曝約拿的頭殼，互伊昏去，伊就為家己求死，講：「我死比活卡好！」
JON|4|9||上帝對約拿講：「你因為此欉蓖麻受氣合理嗎？」應講：「我受氣到死，亦合理！」
JON|4|10||耶和華講：「此欉蓖麻你無為伊著磨，你無互伊大欉；一暝發生，一暝死去，你猶久疼惜；
JON|4|11||何況我，我豈呣著疼惜尼尼微此個大城嗎？其中bē會分別左右手者呣若十二萬，閣有多多精牲？」
MIC|1|1||耶和華的話臨到摩利沙人彌迦，就是佇猶大王約坦、亞哈斯、希西家的時，所看見論到撒瑪利亞及耶路撒冷的事。
MIC|1|2||諸個百姓啊，恁攏著聽！地及其中所有的，亦著俯耳孔！主耶和華就是對伊的聖殿出來的主欲干證恁的呣著。
MIC|1|3||看啊，耶和華對伊的所在出來，伊欲降臨踏佇地高的所在。
MIC|1|4||眾山佇伊的下面消溶，眾山谷離開，親像蠟倚近火，親像水流落山坪。
MIC|1|5||這攏是因為雅各的罪過，以色列家的罪惡，雅各的罪過是甚麼？豈呣是撒瑪利亞嗎？猶大的山頭壇是甚麼？豈呣是耶路撒冷嗎？
MIC|1|6||所以我欲互撒瑪利亞變做田裡的土堆，閣做種葡萄的所在；亦欲將伊的石頭傾落山谷中，來露出伊的地基。
MIC|1|7||伊一切雕刻的偶像欲受拍碎；伊所得著人送的財物，欲互火燒去；所有的佛，我欲互伊荒廢；因為伊用娼妓的工錢來積聚，後來欲歸佇娼妓做工錢。
MIC|1|8||因為按呢，我欲大聲啼哭，赤身露體來行；閣欲喉叫親像山狗，哀傷親像駝鳥。
MIC|1|9||因為伊的傷bē醫得，此個事已經近猶大的所在，到我的百姓的城門就是耶路撒冷。
MIC|1|10||莫得報告佇迦得，攏莫得啼哭；我佇伯亞弗拉翱佇塵埃的中間。
MIC|1|11||沙斐徛起的百姓啊，恁著褪裼見誚過去。撒南徛起的百姓無出來。伯以設人啼哭，互恁無所在通歇腳。
MIC|1|12||瑪律徛起的百姓苦心欣慕福氣，因為災禍對耶和華遐到耶路撒冷的城門。
MIC|1|13||拉吉徛起的百姓啊，著用車套gâu走的馬；伊做錫安的百姓犯罪的起頭；以色列的罪過佇你遐發現。
MIC|1|14||所以你著用禮物給摩利設迦特送行。亞革悉諸個家欲用詭計款待以色列諸個王。
MIC|1|15||瑪利沙徛起的百姓啊，我欲互承受你的業的到你遐；以色列的榮光欲到亞杜蘭。
MIC|1|16||你著為你所歡喜的子，剃你的頭毛，互伊光裸裸，無剩半支，親像臭頭的鷹鳥，因為怹攏受掠離開你。
MIC|2|1||佇眠床圖謀罪過、造作奸惡者！到天光，因為手有力就去行伊，此號人有災禍啊！
MIC|2|2||怹貪人的田園就搶伊，貪人的厝宅就佔伊；怹壓制人及伊的家，就是人及伊的產業。
MIC|2|3||所以耶和華按呢講：看啊，我圖謀降災禍佇此個族；恁bē會互伊脫離恁的頷頸；恁也bē會頭殼抬高高來行，因為此個時勢真歹。
MIC|2|4||到彼日，人欲用俗語批評恁，閣欲用哀慘的哀歌，來哀傷講：阮攏衰敗！伊變換我的百姓的份額，伊移徙伊離開我到怎樣啊？伊將阮的田地分互悖逆的人。
MIC|2|5||所以佇耶和華的大會中，你的確無人通拈鬮牽繩線。
MIC|2|6||怹宣傳講：恁呣通宣傳；怹無欲宣傳諸個事；凌辱無欲息。
MIC|2|7||恁得著稱做雅各的家啊，耶和華的神豈是狹窄嗎？諸個事豈是伊所做嗎？我的話豈無利益行正直的人嗎？
MIC|2|8||總是，近日我的百姓起來親像對敵，對許個安然經過，呣愛交戰的人，搶伊的外衫及內衫。
MIC|2|9||我的百姓的婦仁人，恁趕怹出怹安樂的家，閣將我的榮光對怹的細子永遠搶去。
MIC|2|10||起來啊！去啊！遮呣是恁安息的所在；因為地已經互污穢所敗壞，伊的敗壞是傷重。
MIC|2|11||若有人講荒唐，及白賊話，講：我欲對恁宣傳薄酒及厚酒。就此人欲做諸個百姓的先知。
MIC|2|12||雅各啊，我的確欲聚集恁，我的確欲招集以色列剩的人，我欲安置怹佇一所在，親像波斯拉的羊，閣親像草場中的羊群；因為人額多欲大大喧嘩。
MIC|2|13||攻破者佇怹的頭前上去；怹攻破直直經過到城門，閣對遐出來。怹的王做頭行；耶和華導怹去。
MIC|3|1||我講：雅各諸個首領，以色列家諸個官長啊，恁著聽！恁豈呣著知影公平嗎？
MIC|3|2||恁怨恨好愛歹，剝人的皮，對怹的骨剔肉。
MIC|3|3||亦食我的百姓的肉，剝怹的皮，遏折怹的骨頭，切歸塊親像欲落鍋，閣親像鼎內的肉。
MIC|3|4||彼時怹欲求叫耶和華，若是伊無欲應怹。彼時伊欲照怹所行的歹代對怹掩面。
MIC|3|5||耶和華論到許個互我的百姓行錯路的先知按呢講，怹的嘴齒若有物通哺，就叫講：平安啊！人若無用物塞怹的嘴，怹就備辦交戰攻擊伊。
MIC|3|6||所以恁欲抵著暗暝，致到bē看見異像；閣欲抵著黑暗，致到bē占卜。許個先知欲抵著親像日落，亦抵著日時變黑暗。
MIC|3|7||彼時先見者見誚，占卜者漏氣，攏欲掩怹的嘴唇，因為上帝無聽怹。
MIC|3|8||若是我，我對耶和華的神，有氣力、有公平、有才能滿滿，通對雅各講明伊的過失，對以色列指出伊的罪惡。
MIC|3|9||雅各的首領、以色列家的官長，怨恨公平，枉屈正直者啊；恁著聽！
MIC|3|10||怹用血建立錫安，用罪惡起造耶路撒冷。
MIC|3|11||怹的首領為著賄賂來審判；怹的祭司為著工錢來教示；怹的先知為著銀來占卜。怹猶久倚靠耶和華，講：耶和華豈無佇咱中間嗎？災禍無臨到咱。
MIC|3|12||所以因為恁的緣故，錫安欲互人犁親像田園，耶路撒冷欲變做土堆；此個殿的山欲親像樹林高的所在。
MIC|4|1||到許個日的了後，耶和華殿的山欲建立，佇諸個山的頂面，pôaⁿ過攏總的山嶺；萬國的百姓攏欲來歸伊。
MIC|4|2||有多多國欲去，講：來啊，咱上耶和華的山，到雅各的上帝的殿。伊欲用伊的道路教示咱；咱也欲行伊的路。因為律法欲對錫安出；耶和華的話欲對耶路撒冷傳報。
MIC|4|3||伊欲佇多多國的百姓中行審判，為著多多遠遠強猛的國來解決。怹欲將怹的刀拍做犁頭，將怹的槍拍做鐮仔。此國無抬刀攻擊彼國；怹也無閣學習交戰。
MIC|4|4||人人攏欲坐佇伊家己的葡萄樹腳，及家己的無花果樹腳，無人互伊驚。因為這是萬軍的耶和華親嘴講的。
MIC|4|5||萬百姓逐個奉伊的上帝的名來行；總是阮欲奉阮的上帝──耶和華的名來行，直到永遠。
MIC|4|6||耶和華講：到彼日，我欲聚集跛腳者，招集受趕出者及我所曾互伊受苦者。
MIC|4|7||我欲互跛腳者做所剩的百姓，互受趕到遠遠者做強的國。耶和華欲佇錫安山做王治理怹，對今到永遠。
MIC|4|8||論到你做歸群羊的守更樓、做錫安城的山啊，國權欲歸佇你──閣早時的國權，耶路撒冷城的國位──攏欲歸佇你。
MIC|4|9||今你啥事大聲啼哭啊？痛苦擒著你，親像欲生子的婦仁人，是因為恁中間無王嗎？恁的謀士死無嗎？
MIC|4|10||錫安的查某子啊，你著痛疼艱苦，親像生子的婦仁人；因為你欲出城，徛起佇田裡，欲到巴比倫。佇遐得著救；耶和華欲佇遐贖回你脫離你的對敵的手。
MIC|4|11||今多多國的百姓聚集攻擊你，講：願錫安受染垃墋！互阮親目看見！
MIC|4|12||總是怹呣知耶和華的意思，也無明白伊的計劃。伊聚集怹，親像稻把聚集佇五穀場。
MIC|4|13||錫安的查某子啊，起來踏五穀！我欲互你的角成做鐵，互你的蹄成做銅。你欲拍碎多多國的百姓，將怹所搶的物獻互耶和華，將怹的錢財獻互普天下的主。
MIC|5|1||錫安成隊的百姓啊，今你聚集做軍隊；伊圍圍攻擊咱，怹用枴仔拍以色列審判司的嘴䩃。
MIC|5|2||伯利恆以法他啊，你佇猶大諸個鄉社中做微細者，欲有一個對你遐出來，佇以色列中間給我做掌權者；伊的根源對古早，對第一起頭就有。
MIC|5|3||所以伊欲將怹交互對敵，到生產的婦仁人生子。彼時伊所剩的兄弟欲倒來歸以色列。
MIC|5|4||伊欲徛啲，倚靠耶和華的權能，及伊的上帝──耶和華威嚴的名，來飼伊的羊群。怹欲安然徛起；伊欲做大，到地的極頭。
MIC|5|5||此個人欲做咱的平安。亞述入咱的地界，睭踏咱的宮殿的時，咱欲興起七個牧者，八個首領攻擊伊。
MIC|5|6||怹欲用刀劍毀壞亞述地及寧錄的地，佇伊出入的所在。亞述入咱的地，睭踏咱的地界的時，伊欲救咱脫離。
MIC|5|7||雅各剩的人欲佇多多國的百姓中，親像對耶和華降落的露水，閣親像潤澤草的雨；呣免倚靠人，也無聽候世間人。
MIC|5|8||雅各所剩的人欲佇多多國的百姓中，親像樹林內百獸中的獅，也親像細隻勇的獅佇羊群中。伊若經過就欲睭踏拆裂，無人會救伊。
MIC|5|9||願你的手抬起，佇你的對敵的頂面！願你的對敵攏受剪除！
MIC|5|10||耶和華講：到彼日，我欲對你中間除去你的馬，毀壞你的車，
MIC|5|11||我欲毀滅你的地方諸個城，捙倒你一切的衛所，
MIC|5|12||我也欲除去你手中的邪術；佇你遐無閣有占卜者。
MIC|5|13||我欲對你中間除滅雕刻的偶像及柱像，你就無閣跪拜家己的手所造的。
MIC|5|14||我欲對你中間拔出你諸個柴柱，閣毀滅你諸個城。
MIC|5|15||我欲發出大受氣來報應許個無順趁的國。
MIC|6|1||今著聽耶和華所講的！起來，你著佇諸個山的面前辯論，互諸個山嶺聽見你的聲。
MIC|6|2||諸個山及地堅固的根基啊，著聽耶和華爭辯的話！因為耶和華欲及伊的百姓爭辯，閣欲及以色列排情理。
MIC|6|3||我的百姓啊，我曾對你做甚麼？我有甚麼互你為難？你通對我指出。
MIC|6|4||我曾導你出埃及地，救贖你脫離做奴才的厝；差摩西、亞倫、米利暗佇你的面前。
MIC|6|5||我的百姓啊，恁著記得摩押王巴勒所計謀的及比珥的子巴蘭應伊的話，對什亭到吉甲的事，通互恁知耶和華所行的公義。
MIC|6|6||我就近耶和華，跪拜至高的上帝，著用甚麼啊？著用燒祭抑是滿年的牛仔來就近伊啊？
MIC|6|7||耶和華歡喜千千隻的公羊嗎？抑是萬萬條溪的油嗎？我著為家己的罪過獻我的大子嗎？為著我心內的罪惡獻我本身所生的嗎？
MIC|6|8||人啊，伊曾指示你甚麼是好。耶和華愛你甚麼？獨獨愛你行公義，心存憐憫，謙卑及你的上帝相及行。
MIC|6|9||耶和華的聲對城啲叫，智慧者欲敬畏你的名。恁著聽枴仔，也是誰定著伊。
MIC|6|10||歹人的家猶有不義的錢嗎？猶有可惡的細伊法嗎？
MIC|6|11||我若用無公道的天秤，袋仔內有假的秤錘，豈會算做清氣嗎？
MIC|6|12||許個好額人滿滿強暴；徛起的百姓講白賊話，怹的嘴舌詭譎。
MIC|6|13||所以，我拍你，互你受重傷，因為你的罪互你荒廢。
MIC|6|14||你欲食，總是食bē飽；你的空虛欲佇你內面。你欲搬徙，總是bē會安然帶物件去；你所帶去者，我攏欲交互刀劍。
MIC|6|15||你欲撒種，亦無通收割；踏橄欖，亦無得著油通抹；踏葡萄，亦無酒通飲。
MIC|6|16||因為你守暗利的律法，及亞哈的家一切的所行，順趁怹的計謀；致到我互你荒廢，互徛起佇遐的百姓受人恥笑，恁也欲擔當我的百姓的凌辱。
MIC|7|1||我有災禍啊！我親像夏天的果子收成了的時，閣親像挽葡萄所剩的零星粒，無歸葩通食；我的心欣慕起頭熟的無花果。
MIC|7|2||地上虔誠的人死無；佇人的中間無正直者；怹攏埋伏，欲刣死人，用羅網當伊的兄弟。
MIC|7|3||怹的手專專做歹；首領及審判司討賄賂；大官員吐出伊心內的私慾，相及組織歹。
MIC|7|4||怹中間第一好者，親像蒺藜；第一正直者，親像籬笆的莿仔。你的守望者所講的日，就是你受刑罰的日近啦。怹的迷亂到啦。
MIC|7|5||莫得倚靠同伴；莫得信親密的朋友。著約束你的嘴；莫得對所疼的某講起。
MIC|7|6||因為，子藐視老父；查某子忤逆老母；媳婦忤逆乾家；人的對敵就是伊家內的人。
MIC|7|7||若是我，我欲向望耶和華，亦欲聽候救我的上帝；我的上帝欲聽我。
MIC|7|8||我的對敵啊，莫得因為我來歡喜。我雖然跋倒，欲閣起來；我坐佇黑暗，耶和華做我的光。
MIC|7|9||我欲忍受耶和華的受氣；因為我得罪伊，聽候伊辯護我的案，給我判斷。伊欲導我出來到佇光明；我也欲看見伊的公義。
MIC|7|10||彼時我的對敵，就是曾對我講「耶和華──你的上帝佇叨落」者，伊一下看見就大大見誚。我欲親目看見伊；伊欲受睭踏，親像街路的土糜。
MIC|7|11||起你的城牆的日到啦，彼日，你的地界欲開闊。
MIC|7|12||彼日，怹欲對亞述，到埃及諸個城，對埃及到大河，對此個海到彼個海，對此個山到彼個山，攏欲歸倚。
MIC|7|13||總是，地欲因為徛起的百姓的緣故，來拋荒，是怹行做的結果。
MIC|7|14||求你用你的枴仔飼你的百姓，就是你的產業的羊群，佇迦密山家己踮佇樹林內者。飼怹佇巴珊及基列，親像早時一樣。
MIC|7|15||我欲顯出奇事互伊看，親像你出埃及地的時一樣。
MIC|7|16||列邦看見就欲為家己的勢力見誚；怹欲用手掩嘴，怹的耳孔也欲臭聾。
MIC|7|17||怹欲舐土粉親像蛇，親像佇土腳啲趖的物，愕愕惙出伊的孔。怹欲驚惶來歸咱的上帝──耶和華，閣因為你來驚惶。
MIC|7|18||上帝啊，是誰親像你，是赦免罪過，寬恕伊所剩的百姓的過失者，伊無永永囥受氣，因為伊歡喜憐憫？
MIC|7|19||伊欲越轉憐憫咱，伊踏咱的罪惡佇腳下，你欲將怹一切的罪惡㧒佇深海。
MIC|7|20||你欲照古早所對阮的列祖咒誓者者，是誠實佇雅各，行慈愛佇亞伯拉罕。
NAH|1|1||論尼尼微的默示，伊勒歌斯人那鴻所看見的異象記佇冊裡。
NAH|1|2||耶和華是熱心的上帝亦行報讎。耶和華是報讎閣大受氣；耶和華對伊的對敵報讎，為著伊的仇讎來囥受氣。
NAH|1|3||耶和華無快受氣，有大能力，決斷無掠有罪者做無罪。耶和華的路佇捲螺風及狂風的中間，雲是伊的腳的土粉。
NAH|1|4||伊責備海，互伊乾，亦互諸個河攏無水。巴珊及迦密衰敗；黎巴嫩的花木也衰敗。
NAH|1|5||山頭因為伊振動；山嶺亦攏消溶。大地佇伊的面前肨起來；世界及踮佇彼中間者也是按呢。
NAH|1|6||伊一下痛恨，是誰會徛啲？伊大受氣，是誰當會起？伊的受氣親像火傾出；石磐因為伊爆裂。
NAH|1|7||耶和華是好，佇患難的日伊做衛所，閣識許個倚靠伊的人。
NAH|1|8||總是伊欲用氾濫的大水淹滅伊的地，趕對敵入黑暗。
NAH|1|9||恁設甚麼計謀對敵耶和華？伊欲做到盡頭；免閣第二擺的災禍。
NAH|1|10||怹縈纏親像莿帕，親像飲酒到醉醉，猶久怹欲燒去親像乾乾的草。
NAH|1|11||有一個對你遐出來，圖謀奸惡，設歹計謀，攻擊耶和華。
NAH|1|12||耶和華按呢講：怹雖然勢力充足，人額多多，亦欲受剪除，歸佇無。我雖然曾互你受苦，以後無閣互你受苦。
NAH|1|13||今我欲對你的頷頸遏折伊的軛，掇斷縛你的索。
NAH|1|14||耶和華曾出命令，論到你講：屬你的人的確無閣傳種；我欲對你的上帝的廟內除滅雕刻的偶像及鑄造的像；我欲給你備辦墳墓，因為你是卑賤。
NAH|1|15||看啊，有報好消息傳和平的人，伊的腳行上山頂，猶大啊，守你的節期，謝你的願！因為歹人無閣對你的中間經過，因為伊一盡滅無啦。
NAH|2|1||破壞者上到你的面前。你著顧守衛所，持防路頭，腰著嚴硬，氣力極堅固。
NAH|2|2||（因為耶和華復倒雅各的榮光，親像以色列的榮光；）因為搶劫者已經搶劫伊，閣毀壞怹的葡萄枝。
NAH|2|3||伊的勇士的盾牌是紅的，戰士攏穿朱紅衫。佇伊備辦交戰的日，戰車的鋼鐵炎炎閃，伊的槍舞來舞去。
NAH|2|4||車佇街路亂亂chông，佇開闊的所在挨挨擠擠，款式親像火把，緊緊走親像閃爁。
NAH|2|5||伊點算伊的貴族；怹步行顛倒，緊緊到城牆，備辦保護的器具。
NAH|2|6||許個河截攏開，宮殿消滅。
NAH|2|7||王后受凌辱，互人掠去；宮女搥胸，哀哮親像鴿的聲。
NAH|2|8||尼尼微對早以來，親像聚集水的池；今怹攏逃走。有人叫講：停腳！停腳！總是無人越頭看。
NAH|2|9||搶伊的銀劫伊的金！所積聚的無限量，媠的古董極豐盛。
NAH|2|10||今空虛啦，空空啦，拋荒啦，心失膽，腳頭窩相磕，腰攏痛疼，面攏變色。
NAH|2|11||獅的穴及細隻獅食物的所在？就是公的獅、母的獅、細隻獅、四界行、無著驚的所在，今佇叨落啊？
NAH|2|12||大隻獅拆裂物互細隻獅食夠額，為著母的獅咬死活物，將所拆裂的囤滿伊的穴，將所咬著的積滿伊的洞。
NAH|2|13||萬軍的耶和華講：「看啊，我攻擊你，閣佇火熏中燒歹伊的馬車，刀劍也欲吞滅你的細隻獅。我欲對地上除滅你所搶掠者，你的使者的聲無閣互人聽見。」
NAH|3|1||有災禍啊？互人流血的城，有詭詐強暴滿滿──搶劫無息。
NAH|3|2||有馬鞭的聲，有車輪呼呼哮的聲，馬咈咈(phut-phut)跳，車吭吭(khōng-khōng)哮，
NAH|3|3||馬兵進前，刀劍光爁爁，伊的槍炎炎閃，受刣者不止多，身屍成大堆，身屍bē算得，人跋倒佇死人的頂面，
NAH|3|4||因為媠的娼妓有多多淫行，慣練做尪姨，用伊的淫行迷惑列國，用伊的邪術迷惑多多族。
NAH|3|5||萬軍的耶和華講：看啊，我攻擊你；我欲掀你的裙，蓋你的面，互列國看見你的赤體，互列邦看見你的見誚。
NAH|3|6||我欲將可惡污穢的物㧒佇你的身上，凌辱你，互人目睭看見。
NAH|3|7||對按呢見若看見你者，攏欲逃走離開你，講：尼尼微拋荒啦！有甚麼人為伊悲傷啊？我欲對叨落尋著安慰你的人啊？
NAH|3|8||你豈有卡贏羅亞們嗎？伊坐佇諸個河的中間，周圍有水；海做伊的河溝，海做伊的城牆。
NAH|3|9||古實及埃及做伊無限量的氣力；弗及路比是幫助你者。
NAH|3|10||總是伊受遷徙，互人掠去；伊的嬰仔互人摔死佇街路頭。人為著伊尊貴的人拈鬮；伊的大官員攏互鐵鍊縛。
NAH|3|11||你欲飲到醉，亦欲受囥密，閣因為閃避對敵來尋衛所。
NAH|3|12||你一切險要的所在欲親像無花果樹有起頭熟的無花果，一下搖伊就磕落佇食的人的嘴。
NAH|3|13||看啊，恁中間的百姓是親像婦仁人；你境內的門攏開佇對敵的面前；火燒你的門楗。
NAH|3|14||你著汲水備辦受圍困；著堅固你的衛所，著到土窟踏土，修理磚窯。
NAH|3|15||佇遐，火欲燒滅你；刀欲刣你，吞滅你親像tō猴。出在你加添多多親像tō猴，加添多多親像草蜢。
NAH|3|16||你加添你的生理人，卡多天頂的星；tō猴損害了就飛去。
NAH|3|17||你的貴族親像草蜢；你的大官員親像歸陣的草蜢，天氣冷的時就歇佇籬笆，日出就飛去，人呣知伊去叨落。
NAH|3|18||亞述王啊，你的牧者啲睏；你的貴族倒啲；你的百姓四散佇山裡，無人招集。
NAH|3|19||你的傷bē醫得；你受拍真殄。見若聽見你的消息者欲因為你拍手。你所行的歹甚麼人無抵著？
HAB|1|1||先知哈巴谷所得著的默示
HAB|1|2||耶和華啊！我喉叫，你無聽，欲到底時啊？我因為強暴叫苦，你猶無拯救。
HAB|1|3||你啥事互我看見罪惡？橫逆的事，你啥事定定看？毀滅及強暴佇我面前，相爭相拍攏發起。
HAB|1|4||因為按呢律法放鬆，無行公平；歹人圍困義人，所以審判無正直。
HAB|1|5||恁著佇列國中看來想伊，大大卬愕；因為當恁的日，我欲行一項事，雖然給恁講，恁也呣信。
HAB|1|6||看啊，我欲興起迦勒底人，就是殘忍躁暴的邦國，遍行全地，霸佔許個呣是屬伊徛起的所在。
HAB|1|7||伊的威風通驚，判斷及權勢攏出佇家己的意思。
HAB|1|8||怹的馬比豹卡緊，比下昏時的豺狼卡猛。馬兵排列開闊，馬兵對遠遠來；怹親像鷹緊緊飛欲來食，
HAB|1|9||怹來欲行強暴，怹的面雄雄進前，聚集所掠的人，親像沙許多。
HAB|1|10||伊藐視君王，譏刺貴族，冷笑攏總的衛所，起土堆來攻取伊。
HAB|1|11||對按呢伊親像風掃過去，伊經過就犯罪，掠家己的氣力做上帝。
HAB|1|12||耶和華──我的上帝，我的聖者啊，你豈呣是對永遠就有嗎？阮bē致到死。耶和華啊，你為著審判來設立伊；石磐啊，你為著譴責來備辦伊。
HAB|1|13||你的目睭清氣，無欲看邪惡，無欲看橫逆；行詭詐者，你啥事定定看怹啊？歹人吞滅比伊卡公義者，你啥事靜靜啊？
HAB|1|14||你啥事互人親像海裡的魚，閣親像啲趖的蟲，無頭目管理啊？
HAB|1|15||伊用鈎一盡釣怹，伊用網仔掠怹，用大網拋怹；為著按呢，伊歡喜快樂，
HAB|1|16||就獻祭互伊的網仔，燒香互伊的大網，因為怹對諸個得著肥媠的份額及充足的食物。
HAB|1|17||伊豈通傾空伊的網，常常刣死列國的人，也無保惜嗎？
HAB|2|1||我欲徛守更樓，徛佇營寨觀看，看伊對我講甚麼話，我通用甚麼話來訴明。
HAB|2|2||耶和華應我講：寫此個默示明明刻佇板裡，互讀的人也通走。
HAB|2|3||因為此個默示猶有定著的期，欲緊緊結局，決斷無白賊。雖然延延，猶久著聽候；因為的確會到，無閣延延。
HAB|2|4||看啊，伊的心神自高，佇伊的內面無正直；獨獨義人欲對伊的信來活。
HAB|2|5||就是欺騙者，驕傲的人，無踮佇家內，開闊伊的心所愛者，親像陰府。亦親像死bē會滿足，統一萬國歸伊，聚集萬百姓歸伊。
HAB|2|6||諸個眾人豈無欲用俗語來批評伊用譬喻來譏刺伊講：積聚多多無屬家己的財物，欲偌久？提多多準當的物家己擔負，彼號人有災禍啊！
HAB|2|7||咬你者豈無忽然起來，攪擾你者豈無醒起來，你就欲做怹所搶的物？
HAB|2|8||因為你搶劫多多國，列國中所剩的人也欲搶劫你，是因為你刣人流血，對境內及城市及其中徛起的人所行強暴的緣故。
HAB|2|9||為家己的家積聚不義的錢、欲作巢佇高的所在、向望脫離兇惡的勢力，彼號人有災禍啊！
HAB|2|10||你滅多多百姓，所計謀的，凌辱家己的家，閣犯罪害家己的生命。
HAB|2|11||壁中的石欲喉叫；柴料中的棟樑欲應聲。
HAB|2|12||用刣人流血來起城、用罪孽設立城市者有災禍啊！
HAB|2|13||看啊，眾百姓所勞碌的互火燒去，列國著磨到厭倦者歸佇空空，豈呣是攏出佇萬軍的耶和華嗎？
HAB|2|14||因為耶和華的榮光欲互全地攏識，親像水充滿洋海一樣。
HAB|2|15||互伊的厝邊飲、閣參猛烈的酒、互伊飲到醉，通看見伊的下體，彼號人有災禍啊！
HAB|2|16||你所充滿的是凌辱，呣是榮光；你亦著飲，顯出是未受割禮者！耶和華正手的杯欲越轉來互你飲；你的凌辱欲蓋密你的榮光。
HAB|2|17||閣你對黎巴嫩所行的強暴以及殘害野獸互伊驚惶的事攏欲遮蓋你；是因為你刣人，對境內城市及其中徛起的人所行強暴的緣故。
HAB|2|18||雕刻的像，有甚麼利益，才互造伊的人雕刻伊啊？鑄的偶像及假的先生有甚麼利益，才互造伊的人倚靠伊來造啞口的偶像啊？
HAB|2|19||對柴頭講：著醒！對啞口的石頭講：起來！彼號人有災禍啊！此個豈會教示人嗎？看啊，是用金用銀包的，伊的內面攏無活氣。
HAB|2|20||獨獨耶和華佇伊的聖殿；全地佇伊的面前攏著靜靜。
HAB|3|1||先知哈巴谷的祈禱，用「詩祈謳樂」調。
HAB|3|2||耶和華啊，我聽見你的消息就驚惶。耶和華啊，求你佇諸個年的中間，閣興起你的所做，佇諸個年的中間顯現；佇受氣的時記得憐憫。
HAB|3|3||上帝對提幔來；聖者對巴蘭山到。（細拉）伊的榮光遮蓋諸個天；伊的名聲充滿地。
HAB|3|4||伊的燦爛親像光；對伊的手有出光線，佇遐伊的能力囥啲。
HAB|3|5||佇伊的頭前有瘟疫流行；佇伊的後面有熱症發出。
HAB|3|6||伊徛啲，就量大地，伊觀看，趕散列邦。永遠佇啲的山裂開；久長的山嶺崩陷；伊的所行對早以來是按呢。
HAB|3|7||我看見古珊的布棚抵著患難，米甸地的帳簾栗栗惙。
HAB|3|8||耶和華啊，你騎你的馬，坐佇你拯救的車，豈是無歡喜諸個江、受氣諸個河、痛恨洋海嗎？
HAB|3|9||你的弓攏露出，對諸個支派所咒誓的攏是真實的話。（細拉）你用江河分開大地。
HAB|3|10||山嶺看見你，就驚惶；大水透風經過，深淵出伊的聲，大湧淐高。
HAB|3|11||因為你的箭射出光，你的槍的光炎炎閃，日及月停止佇伊的位處。
HAB|3|12||你受氣來遍行地上，你大受氣拍列國，親像拍五穀。
HAB|3|13||你出來欲救你的百姓，拯救你的受抹油者，歹人家中的頭目你拍碎伊，露現伊的根基，到盡頭。（細拉）
HAB|3|14||你用伊家己的槍鑿透伊戰士的頭；怹來親像捲螺風，欲趕散我。怹所歡喜者是暗靜吞食喪鄉人。
HAB|3|15||你騎馬踏佇海裡，就是踏夯湧的大水。
HAB|3|16||我聽見我的心腸攪絞，為著彼個聲，我的嘴唇喀喀抖，骨骸朽壞；我佇我的所在愕愕惙。我只有恬恬聽候災難的日到，侵犯境內的百姓上來。
HAB|3|17||雖然無花果樹無發樣，葡萄樹無結果子，橄欖樹也無收成，田園無出五穀，朝(tiau)內無半隻羊，朝(tiau)內也無牛；
HAB|3|18||我猶久欲因為耶和華來歡喜，因為救我的上帝來快樂。
HAB|3|19||主耶和華是我的氣力；伊互我的腳親像鹿母，閣互我行佇我高的所在。
HAB|3|20||此個歌交互樂官，用我絲弦的樂器來唱。
ZEP|1|1||當猶大王亞們的子約西亞坐位的時，耶和華的話臨到希西家的元孫，亞瑪利雅的曾孫，基大利的孫，古示的子西番雅。
ZEP|1|2||耶和華講：我欲對地上一盡除滅萬物。
ZEP|1|3||我欲除滅人及精牲，除滅空中的鳥、海內的魚，以及塞礙的石及歹人；我欲將人對地上剪除。這是耶和華講的。
ZEP|1|4||我欲伸我的手攻擊猶大及耶路撒冷一切徛起的百姓，亦欲對此個所在剪除巴力所剩者，以及基瑪林的名及祭司，
ZEP|1|5||見若佇厝頂拜天頂的萬象者，及許個敬拜者，指耶和華來咒誓，及指瑪勒堪來咒誓者，
ZEP|1|6||及許個悖逆耶和華者，以及無尋耶和華亦無求伊者，攏欲剪除伊。
ZEP|1|7||你著佇主耶和華的面前靜靜，因為耶和華的日近啦。因為耶和華已經備辦一個祭祀，將伊的人客分別做聖。
ZEP|1|8||到耶和華祭祀的日，我欲辦諸個貴族及王的子，及攏總穿外邦人的衫者。
ZEP|1|9||到彼日，我欲辦一切跳過戶椗、將強暴及詭詐充滿主人的厝者。
ZEP|1|10||耶和華講：當彼日，佇魚門欲有悲哀的聲，對第二個所在欲有喉叫，對諸個山欲有大崩陷的聲。
ZEP|1|11||徛起瑪革提施的百姓啊，恁著喉叫，因為迦南人攏敗壞！見若擔銀的人攏受剪除。
ZEP|1|12||彼時，我欲用燈搜尋耶路撒冷；我欲辦許個親像佇渣滓頂坐清者；怹心內講：耶和華無欲降福氣，也無欲降災禍。
ZEP|1|13||怹的貨財欲互人搶；怹的厝宅欲拋荒。怹欲起厝，也無通徛佇內面；栽種葡萄園，也無通飲伊的酒。
ZEP|1|14||耶和華的大日近啦，彼個日是近閣真緊，耶和華的日的聲；佇遐勇士大艱苦喉叫。
ZEP|1|15||彼日是大受氣的日，是患難困苦的日，是敗壞凄凊的日，是黑黑暗暗的日，是密雲大暗的日，
ZEP|1|16||是歕號頭喝喊的日，欲攻擊堅固的城及高的城樓。
ZEP|1|17||我欲互人抵著艱苦，互怹親像睛暝者啲行，因為怹得罪耶和華。怹的血欲傾出親像塵埃；怹的肉欲㧒擲親像糞埽。
ZEP|1|18||當耶和華受氣的日，怹的銀怹的金bē會救怹；全地欲互伊大受氣的火燒滅，因為伊欲緊緊剿滅地上攏總徛起的百姓。
ZEP|2|1||呣知見誚的百姓啊，恁應該聚集，著會集！
ZEP|2|2||就是命令猶未發出的代先，日子過去親像粗糠，耶和華大受氣未到恁的代先，耶和華受氣的日未到恁的代先，恁應該聚集。
ZEP|2|3||見若地上謙遜的人，遵趁耶和華法度者，恁著尋耶和華！著尋公義，著尋謙遜，豈採佇耶和華受氣的日恁通閃匿。
ZEP|2|4||因為迦薩欲抵著棄絕；亞實基倫欲荒廢。亞實突佇日中晝的時欲受趕出；以革倫亦欲抵著拔起來。
ZEP|2|5||徛起海邊的基利提族有災禍啊！迦南、非利士人的地啊，耶和華的話攻擊恁，講：我欲毀滅你，致到無人徛起。
ZEP|2|6||海邊的地欲變做草場，有牧者的草寮，有羊群的寮(tiâu)。
ZEP|2|7||海墘欲互猶大家剩的百姓得著；怹欲佇遐飼羊群，下昏時怹欲倒佇亞實基倫諸個厝；因為耶和華──怹的上帝欲眷顧怹，互怹受掠的人倒來。
ZEP|2|8||我曾聽見摩押的誹謗及亞捫人的譏刺，就是誹謗我的百姓，家己誇大，攻擊怹的境界。
ZEP|2|9||因為按呢萬軍的耶和華──以色列的上帝講：我既然是活者，摩押欲親像所多瑪，亞捫人欲親像蛾摩拉，莿帕發艷艷、遍地有鹽坑、永遠拋荒。我的百姓所剩者欲搶劫怹；我國內所留者欲得著怹的土地做業。
ZEP|2|10||怹抵著此個代誌是因為怹驕傲，誹謗，家己誇大，來攻擊萬軍的耶和華的百姓。
ZEP|2|11||耶和華欲對怹顯出威嚴，因為伊欲互世上諸個上帝衰弱。列國眾海嶼的百姓逐個佇伊本所在敬拜伊。
ZEP|2|12||古實人啊，恁亦欲互我的刀刣死。
ZEP|2|13||伊欲伸手攻擊北方，剿滅亞述，互尼尼微拋荒，乾燥親像曠野。
ZEP|2|14||列國的走獸欲歸群倒佇彼中間；鵜鶘及河豬欲歇佇柱枓。佇窗仔內有哮的聲；戶椗攏欲毀壞，柏香柴板已經露出。
ZEP|2|15||這是宴樂安然徛起無掛慮的城，心內講：只有我，我以外無別個；今怎樣拋荒到按呢，成做野獸倒的所在！見若對遐過的人攏欲譏刺來搖手。
ZEP|3|1||此個悖逆污穢、暴虐的城有災禍啊！
ZEP|3|2||伊無聽趁所對伊講的話，無受教示，無倚靠耶和華，無親近伊的上帝。
ZEP|3|3||伊的貴族佇彼中間是噤噤哮的獅；伊的審判官是下昏時的豺狼，一點仔物也無留到隔早起。
ZEP|3|4||伊的先知是浮漂詭詐的人；伊的祭司是褻瀆聖所，改斜律法。
ZEP|3|5||耶和華是公義者，踮佇怹中間，無行不義，逐早起顯出伊的公平，無隔斷；獨獨不義的人呣知見誚。
ZEP|3|6||我已經除滅列國；怹的城樓毀壞。我互怹的街路冷靜，致到無人經過；怹的城毀滅，無人佇啲，無人徛起。
ZEP|3|7||我講：你獨獨著敬畏我，著受教示；才互伊的厝無照我所辦理伊的來受除滅。總是怹透早起來家己敗壞怹一切的所行。
ZEP|3|8||耶和華講：所以恁著聽候我，到我起來搶提的日；因為我已經定著意思招集列國，會集列邦，將我的受氣──就是我猛烈的受氣攏傾落佇怹。全地欲互我大受氣的火燒滅。
ZEP|3|9||彼時，我欲互萬百姓的言語變做清氣，通求叫耶和華的名，同心一意服事伊。
ZEP|3|10||祈禱我者，就是我四散的百姓，欲對古實河外來，獻禮物互我。
ZEP|3|11||當彼日，你的確無因為你一切得罪我的事家己見誚；因為佇彼時我欲對你中間除去誇口驕傲的人，你就無閣佇我的聖山自高。
ZEP|3|12||我亦欲留困苦喪鄉的百姓佇你的中間；怹欲倚靠耶和華的名。
ZEP|3|13||以色列所剩的百姓啲欲無行歹，無講白賊，嘴內無詭詐的舌；怹欲穩食穩睏，無人互怹驚。
ZEP|3|14||錫安的百姓啊，應該著唱歌！以色列啊，著歡喜來叫！耶路撒冷的百姓啊，著滿心歡喜快樂！
ZEP|3|15||耶和華已經除去你的罪案，趕出你的對敵。以色列的王──耶和華佇你中間，你免閣驚災禍。
ZEP|3|16||當彼日，欲給耶路撒冷講：莫得驚！錫安啊！你的手呣通垂落去！
ZEP|3|17||你的上帝──耶和華佇你的中間，就是全能者、拯救者。伊欲為著歡喜你來快樂，伊欲因為疼你來靜靜，閣為著歡喜你來唱歌。
ZEP|3|18||因為欣慕節期來憂悶者，我欲聚集怹，怹是屬你者、怹擔當凌辱親像擔重擔。
ZEP|3|19||看啊，當彼時，我欲辦許個苦楚你者，欲拯救跛腳者，欲聚集受趕逐者。許個佇全地受凌辱者，我欲互怹得著謳咾、名聲。
ZEP|3|20||彼時，我欲互恁來，彼時我欲聚集恁；因為我互恁受掠的人佇恁的目前倒轉來的時，就欲互恁佇地上萬百姓的中間，得著名聲、謳咾。這是耶和華講的。
HAG|1|1||大利烏王二年六月初一，耶和華的話託先知哈該傳互猶大的總督撒拉鐵的子所羅巴伯，及約撒答的子祭司頭約書亞講：
HAG|1|2||萬軍的耶和華，伊的話按呢講：「此個百姓講，起耶和華殿的時彼個時猶未到。」
HAG|1|3||彼時耶和華的話託先知哈該講：
HAG|1|4||「此間殿猶原荒廢，這豈是恁家己徛起天花板的厝的時嗎？
HAG|1|5||今萬軍的耶和華按呢講：恁著省察恁的所行。
HAG|1|6||恁撒種子多，收成少；恁食，也bē飽；飲，也bē止渴；穿衫，也bē燒；得著工錢者，用工錢下佇破孔的袋仔。」
HAG|1|7||萬軍的耶和華按呢講：「恁著省察恁的所行。
HAG|1|8||恁著上山取柴料，來起此個殿，我就因為按呢歡喜，閣得著榮光。這是耶和華講的。
HAG|1|9||恁向望得著多，你看，反轉得著少；恁帶到厝的，我就歕互伊無去。這是甚麼緣故？是因為我的殿荒廢，恁逐人緊急家己的厝。這是萬軍的耶和華講的。
HAG|1|10||所以因為恁的緣故，天就無落露水，地也無出伊的土產。
HAG|1|11||我互亢旱到佇土地、佇山頭、佇五穀、佇新酒、佇油、佇地上所出的、佇人、佇精牲、佇人的手著磨得著的。」
HAG|1|12||彼時，撒拉鐵的子所羅巴伯，及約撒答的子祭司頭約書亞，及所剩的百姓，攏聽趁怹的上帝──耶和華的聲，及先知哈該奉耶和華──怹的上帝差伊所講的話；百姓亦佇耶和華的面前存驚畏的心。
HAG|1|13||耶和華的使者哈該照耶和華所命令給百姓講：「耶和華講：我及恁佇啲。」
HAG|1|14||耶和華激動猶大的總督撒拉鐵的子所羅巴伯的心及約撒答的子祭司頭約書亞的心，及剩的百姓的心，怹就來佇萬軍的耶和華──怹的上帝的殿做工。
HAG|1|15||這是佇大利烏王二年六月二十四日。
HAG|2|1||七月二十一日，耶和華的話託先知哈該講：
HAG|2|2||「你著給猶大的總督撒拉鐵的子所羅巴伯及約撒答的子祭司頭約書亞，以及所剩的百姓，講：
HAG|2|3||恁中間猶佇啲的人，有是誰曾看見此間殿從前的榮光嗎？現在恁看了怎樣啊？豈呣是佇恁的目睭看親像無嗎？」
HAG|2|4||耶和華講：「所羅巴伯啊，你著勇敢！約撒答的子祭司頭約書亞啊，你亦著勇敢！」耶和華閣講：「此所在的百姓啊，恁亦著勇敢！亦著做工，因為我及恁佇啲。這是萬軍的耶和華講的。
HAG|2|5||當恁出埃及的時我及恁立約的話。我的神踮佇恁中間，恁莫得驚。」
HAG|2|6||因為萬軍的耶和華按呢講：「閣無偌久，我欲閣一擺振動天、及地、及海，及乾地。
HAG|2|7||我欲振動萬國；萬國所欣慕者欲來，我就互榮光充滿此間殿。這是萬軍的耶和華講的。」
HAG|2|8||萬軍的耶和華講：「銀是我的，金亦是我的。
HAG|2|9||此間殿後來的榮光欲贏過前的榮光；這是萬軍的耶和華講的；閣佇此個所在我欲賞賜平安。這是萬軍的耶和華講的。」
HAG|2|10||大利烏王二年九月二十四日，耶和華的話託先知哈該講：
HAG|2|11||萬軍的耶和華按呢講：「關係佇律法你通問祭司，
HAG|2|12||講：設使有人用衫仔裾包聖的肉，此個衫仔裾倚著餅，抑是湯，抑是酒，抑是油，抑是別號食物，就此個物成做聖嗎？」祭司應講：「無啦。」
HAG|2|13||哈該閣講：「設使有人摸著身屍染垃墋，來倚著諸個物的一項，此個物成做污穢嗎？」祭司應講：「成做污穢。」
HAG|2|14||哈該就應講：「耶和華講：佇我的面前，此個百姓是親像按呢，此個國也是按呢；怹的手所做逐號的工也攏是按呢；怹佇遮所獻的無清氣。」
HAG|2|15||今請恁想，此日以前，耶和華的殿猶未有石褡佇石頂的時。
HAG|2|16||歷過許個時，人來到五穀堆，想欲得著二十斗，只有十斗。有人來到酒窟，想欲得著五十甕，只有得著二十甕。
HAG|2|17||佇恁的手所做一切的工，我用枯焦、朽爛、大雹拍恁，恁猶久無歸向我，。這是耶和華講的。
HAG|2|18||請恁想此日以前，對九月二四日，建立耶和華殿的地基的時恁著想伊。
HAG|2|19||粟倉猶有種子嗎？葡萄樹、無花果樹、石榴樹、橄欖樹攏未有結果子。對今仔日起，我欲賜福恁。
HAG|2|20||彼月二十四日，耶和華的話第二擺臨到哈該講：
HAG|2|21||「你著給猶大的總督所羅巴伯講：我欲振動天及地。
HAG|2|22||我欲捙倒列國的寶座，除滅逐邦國的勢力，亦欲捙倒戰車及坐車者。馬及馬兵攏欲倒落去，逐個對伊的兄弟的刀來死。
HAG|2|23||萬軍的耶和華講：我的奴僕撒拉鐵的子所羅巴伯啊，當彼日，我欲召你，耶和華講伊；閣我欲用你做手指印，因為我曾揀選你。這是萬軍的耶和華講的。」
ZEC|1|1||大利烏二年八月，耶和華的話臨到易多的孫、比利家的子先知撒迦利亞，講：
ZEC|1|2||「耶和華曾大受氣恁的列祖。
ZEC|1|3||所以你著給怹講，萬軍的耶和華按呢講：恁著越轉來尋我；萬軍的耶和華講：我亦欲越轉來尋恁。這是萬軍的耶和華講的。
ZEC|1|4||莫得學恁的列祖。前的先知曾叫怹講，萬軍的耶和華按呢講：『恁著回頭離開恁的歹路及恁的歹所行。』總是怹呣俯耳孔，也呣聽我。這是耶和華講的。
ZEC|1|5||恁的列祖佇叨落啊？許個先知會永遠活啲嗎？
ZEC|1|6||總是我的言語，我的律例，我所吩咐我諸個奴僕先知者，豈無到佇恁的列祖嗎？怹就回頭，講：『萬軍的耶和華按算欲照咱的所行所做施行佇咱，伊已經照按呢款待咱啦。』」
ZEC|1|7||大利烏二年十一月，就是細罷特月二十四日，耶和華的話臨到易多的孫、比利家的子先知撒迦利亞，講：
ZEC|1|8||「我暝時觀看，看啊，有一人騎赤馬，徛佇低地岡拈樹的中間。佇伊的後面閣有赤色、黃色、白色的馬。」
ZEC|1|9||我講：「我的主啊，這是甚麼？」及我講的使者就給我講：「我欲指示你知諸個是甚麼。」
ZEC|1|10||彼個徛佇岡拈樹中間的人應講：「這是耶和華所差往來佇地上者。」
ZEC|1|11||怹就應彼個徛佇岡拈樹中耶和華的使者講：「阮已經往來佇地上，看啊，全地安然平定。」
ZEC|1|12||對按呢，耶和華的使者應講：「萬軍的耶和華啊，你受氣耶路撒冷及猶大諸個城已經七十年，你無施憐憫欲到底時啊？」
ZEC|1|13||耶和華就用好話，安慰的話，應彼個及我講話的使者。
ZEC|1|14||及我講話的使者對我講：「你著出聲講，萬軍的耶和華按呢講：我為著耶路撒冷為著錫安，熱心到極。
ZEC|1|15||我真受氣許個安然徛起的列國，因為我前只有小可受氣，怹就加添伊的艱苦。
ZEC|1|16||所以耶和華按呢講：今我倒轉來耶路撒冷，施憐憫，我的殿欲閣起佇彼中間，繩索欲牽佇耶路撒冷的頂面。這是萬軍的耶和華講的。
ZEC|1|17||你著閣出聲講，萬軍的耶和華按呢講：我諸個城欲閣豐盛發達。耶和華欲閣安慰錫安，閣揀選耶路撒冷。」
ZEC|1|18||我抬目觀看，看啊，有四支角。
ZEC|1|19||我就問及我講話的使者講：「諸個是甚麼？」伊應我講：「諸個就是拍散猶大、以色列，及耶路撒冷諸個角。」
ZEC|1|20||耶和華閣互我看見四個師傅。
ZEC|1|21||我講：「怹來欲做甚麼？」伊應講：「許個是拍散猶大的角，互人呣敢抬頭；總是諸個師傅來是欲互怹驚，拍倒列國的角，就是曾舉起怹的角攻擊猶大互伊四散者。」
ZEC|2|1||我閣抬目觀看，看啊，有一人手提繩索。
ZEC|2|2||我講：「你欲去叨落？」伊給我講：「欲去量耶路撒冷，看伊有偌闊有偌長。」
ZEC|2|3||看啊，及我講話的使者出去，閣有一位使者出來迎接伊，
ZEC|2|4||對伊講：「你走去給彼個少年人講，講耶路撒冷欲有人徛起，親像無城牆的鄉里，因為彼中間人及精牲真多。
ZEC|2|5||耶和華講：我欲做伊四圍的火城，我亦欲做怹中間的榮光。」
ZEC|2|6||耶和華講：「呃！呃！恁著對北方的地逃走，因為我已經四散恁親像佇天裡四面的風。這是耶和華講的。
ZEC|2|7||呃！錫安啊，及巴比倫的百姓徛起者啊，你著逃脫。
ZEC|2|8||萬軍的耶和華講，佇榮光的了後，差我到許個搶掠恁的列國，犯著恁者是犯著伊目睭中的瞳子。
ZEC|2|9||看啊，我欲佇怹的頂面舞我的手，怹就欲互怹的奴僕搶劫，恁就知萬軍的耶和華差我啦。
ZEC|2|10||錫安的百姓啊，著唱歌歡喜，看啊，因為我欲來欲踮佇恁中間。這是耶和華講的。」
ZEC|2|11||彼日，欲有多多國歸倚耶和華，做我的百姓。閣我欲踮佇你的中間，你就知萬軍的耶和華差我到你遐。
ZEC|2|12||耶和華欲得著猶大做伊的業佇聖地，亦欲閣揀選耶路撒冷。
ZEC|2|13||見若有血氣者，佇耶和華的面前攏著靜靜；因為伊對聖的所在起來。
ZEC|3|1||伊閣互我看見：祭司頭約書亞徛佇耶和華使者的面前；撒但亦徛佇伊的正旁，做伊的對敵。
ZEC|3|2||耶和華對撒但講：「撒但啊，耶和華責備你！就是揀選耶路撒冷的耶和華責備你！這豈呣是對火中拔出來的一塊柴嗎？」
ZEC|3|3||約書亞穿污穢的衫徛佇使者的面前。
ZEC|3|4||伊應徛佇伊的面前的講：「恁著褪伊污穢的衫」；閣對伊講：「看啊，我互你脫離你的罪惡，欲互你穿媠的衫。」
ZEC|3|5||我閣講：「用媠的帽戴佇伊的頭殼。」怹就用媠的帽戴佇伊的頭殼，給伊穿衫，耶和華的使者徛佇邊仔。
ZEC|3|6||耶和華的使者警戒約書亞講：
ZEC|3|7||「萬軍的耶和華按呢講：你若行我的路，守我所交託你的，你就通管理我的家，顧守我的院；我亦欲互你佇諸個徛啲的人中間有出入的路。
ZEC|3|8||祭司頭約書亞啊，你及坐佇你的面前的同伴攏著聽。（怹是做兆頭的人。）看啊，我欲互我的奴僕稱做樹枝者來。
ZEC|3|9||看啊，我所下佇約書亞面前的石，佇一塊石有七蕊目睭。萬軍的耶和華講：看啊，我欲雕刻所雕刻者，亦欲佇一日的中間除去此個地方的罪惡。
ZEC|3|10||當彼日，恁逐人欲請厝邊來到葡萄樹下，及無花果樹下。這是萬軍的耶和華講的。」
ZEC|4|1||彼個及我講話的使者閣來叫我醒，親像人啲睏受叫醒一樣。
ZEC|4|2||伊給我講：「你看見甚麼？」我講：「我看見，看啊，有一個燈台，是歸支用金做的，頂面有一個油櫃，燈台頂有七盞燈，頂面的燈盞，有七條管。
ZEC|4|3||閣有二欉的橄欖樹，一欉佇油櫃的正旁，一欉佇油櫃的倒旁。」
ZEC|4|4||我問及我講話的使者講：「我的主啊，諸個是甚麼？」
ZEC|4|5||及我講話的使者應我講：「你呣知諸個是甚麼嗎？」我講：「我的主啊，我呣知。」
ZEC|4|6||伊應我講：「這是耶和華吩咐所羅巴伯的話。講：呣是用權勢，呣是用能力，就是用我的神。這是萬軍的耶和華講的。
ZEC|4|7||大山啊，你是甚麼？佇所羅巴伯的面前，你欲成做平地。伊欲互厝角頭的石出來，閣有大歡喜的聲叫講：『恩惠，恩惠歸伊！』」
ZEC|4|8||耶和華的話閣臨到我講：
ZEC|4|9||「所羅巴伯的手有下此間殿的地基，伊的手亦欲完此個工，你就知萬軍的耶和華差我到恁遮。
ZEC|4|10||是誰看輕此個小可事的日啊？此七個是耶和華的目睭，往來佇全地，看見所羅巴伯的手提繩線就歡喜。」
ZEC|4|11||我閣問伊講：「此個燈台左右二欉橄欖樹是甚麼意思？」
ZEC|4|12||我閣問伊講：「橄欖樹的二枝對二條金的管流出金油是甚麼意思？」
ZEC|4|13||伊應我講：「你呣知諸個是甚麼意思嗎？」我講：「我的主啊，我呣知。」
ZEC|4|14||伊講：「這是二個受抹油者徛佇普天下的主的邊仔。」
ZEC|5|1||我閣抬目，看見有一幅軸啲飛。
ZEC|5|2||伊給我講：「你看見甚麼？」我應講：「我看見一幅軸啲飛，伊的長二十肘，闊十肘。」
ZEC|5|3||伊就對我講：「此個是出去到全地上的咒詛。見若偷提的欲照此幅的此旁除滅伊；見若咒誓的欲照此幅的彼旁除滅伊。
ZEC|5|4||萬軍的耶和華講：我欲互伊出去，伊欲入偷提的人的厝，也入指我的名濫糝咒誓的人的厝，欲住佇伊的厝內毀滅伊，以及伊的柴伊的石。」
ZEC|5|5||及我講話的使者出來，對我講：「你著抬目看，此個出來的是甚麼？」
ZEC|5|6||我講：「這是甚麼啊？」伊講：「此個是出去的伊法。」伊閣講：「佇全地的內面，怹的形狀是按呢。」
ZEC|5|7||（看啊，有一片圓的鉛受舉起。）閣有婦仁人坐佇伊法的內面。
ZEC|5|8||伊講：「此個是罪惡。」就將伊㧒佇伊法的內面，也將彼片的鉛蓋佇伊法的嘴。
ZEC|5|9||我閣抬目看，看啊，有二個婦仁人出來，佇怹的翅有風，怹的翅親像鶴的翅。怹將伊法扛起來佇天及地的中間。
ZEC|5|10||我對及我講話的使者講：「怹扛伊法去叨落？」
ZEC|5|11||伊給我講：「欲給伊起厝佇示拿地；厝若便，就將伊安置佇家己的所在。」
ZEC|6|1||我閣抬目看，看啊，有四張車對二個山縫出來；許個山是銅的山。
ZEC|6|2||頭一張車掛赤馬，第二張車掛黑馬。
ZEC|6|3||第三張車掛白馬，第四張車掛花斑勇的馬。
ZEC|6|4||我就應對及我講話的使者講：「我的主啊，諸個是甚麼？」
ZEC|6|5||使者應我講：「諸個就是天四面的風，徛佇全地的主的面前，今對遐出來。」
ZEC|6|6||掛黑馬的車出去北方，白馬隨伊的後面；花斑的馬出去南方。
ZEC|6|7||勇的馬出來，愛欲佇全地行來行去。伊講：「做恁去佇全地行來行去。」怹就佇全地行來行去。
ZEC|6|8||伊叫我，給我講：「看啊，去北方的已經佇北方安我的心。」
ZEC|6|9||耶和華的話臨到我講：
ZEC|6|10||「你著對許個受掠的人的中間就是對黑玳，對多比雅、對耶大雅領受金銀。閣佇彼日你著入去西番雅的子約西亞的厝，就是怹對巴比倫倒轉來所到的厝，
ZEC|6|11||領受金銀做冕旒，戴佇約撒答的子祭司頭約書亞的頭殼，
ZEC|6|12||對伊講，萬軍的耶和華按呢講：看啊，彼個稱做樹枝的人，伊欲對伊的根頭發起來，也欲起耶和華的殿。
ZEC|6|13||伊欲起耶和華的殿，伊也欲得著榮光，坐伊的寶座來治理；也欲佇伊的寶座做祭司，佇怹二個的中間有和平的計劃。
ZEC|6|14||冕旒欲歸佇希連、多比雅、耶大雅、及西番雅的子賢，下佇耶和華的殿做紀念。」
ZEC|6|15||遠的人也欲來，有份佇起耶和華的殿，恁就知萬軍的耶和華差我到恁遮。恁若注意聽趁耶和華──恁的上帝的話，就欲有此個代誌。
ZEC|7|1||大利烏王四年九月，就是基斯流月初四，耶和華的話臨到撒迦利亞。
ZEC|7|2||彼時伯特利人已經差沙利色及利堅米勒，及隨怹的人去求恩佇耶和華，
ZEC|7|3||也問萬軍的耶和華殿內的祭司以及先知講：「我歷年以來，佇五月間啼哭家己分別，今猶久著按呢行嗎？」
ZEC|7|4||萬軍的耶和華的話臨到我講：
ZEC|7|5||「你著給此所在的眾百姓及祭司，講：『恁七十年久，佇五月、七月禁食悲哀豈是為著我，為著我禁食嗎？
ZEC|7|6||恁或是食或是飲，豈呣是恁啲食，恁啲飲嗎？
ZEC|7|7||當耶路撒冷及四圍的城有徛起的百姓閣豐盛，南方及平洋有人徛起的時，耶和華託仗前的先知所宣傳的話，恁豈呣著聽嗎？』」
ZEC|7|8||耶和華的話閣臨到撒迦利亞講：
ZEC|7|9||「萬軍的耶和華曾按呢講：『著照真實的公平來審判，大家用慈愛憐憫來相款待。
ZEC|7|10||呣通欺負寡婦、孤兒、出外人、及喪鄉人。呣通心內計謀歹代來相陷害。』」
ZEC|7|11||總是怹呣肯聽趁，越轉肩頭悖逆，塞密怹的耳孔致到bē聽，
ZEC|7|12||閣互怹的心硬親像鑽石，免得聽律法及萬軍的耶和華用伊的神託前的先知所講的話。所以，萬軍的耶和華大大發受氣。
ZEC|7|13||因為伊曾叫：「怹呣聽，按呢怹欲叫，我也呣聽！這是萬軍的耶和華講的。
ZEC|7|14||若是我欲用捲螺風吹散怹到怹所呣識的列國。按呢，此個地佇怹去的了後變做拋荒，致到無人往來經過，因為怹互通歡喜的地拋荒啦。」
ZEC|8|1||萬軍的耶和華的話臨到講：
ZEC|8|2||「萬軍的耶和華按呢講：我為著錫安極其熱心，我為著伊熱心，發出大受氣。
ZEC|8|3||耶和華按呢講：我今倒來錫安，欲踮佇耶路撒冷的中間。耶路撒冷欲稱做誠實的城，萬軍的耶和華的山欲稱做聖的山。
ZEC|8|4||萬軍的耶和華按呢講：將來欲有老的查甫人、老的婦仁人坐佇耶路撒冷闊的街路，因為年老逐個抬柺仔。
ZEC|8|5||城內闊的街路欲有查甫囝仔、查某囝仔滿滿𨑨迌佇彼個街路中。
ZEC|8|6||萬軍的耶和華按呢講：當日所剩的百姓看這做奇怪，我豈也看做奇怪嗎？這是萬軍的耶和華講的。
ZEC|8|7||萬軍的耶和華按呢講：看啊，我欲救我的百姓對日出的所在也對日落的所在倒來。
ZEC|8|8||我欲導怹來，怹欲徛起佇耶路撒冷的中間。怹欲做我的百姓，我欲做怹的上帝，憑誠實及公義。」
ZEC|8|9||萬軍的耶和華按呢講：「當下萬軍的耶和華的厝的地基、通起殿堂，彼日先知所講的話，現在恁聽見，今著勇壯恁的手。
ZEC|8|10||彼日以前，人無得著工錢，精牲也無得著工錢；閣因為對敵的緣故，出入的人無得著平安，因為我互眾人相攻擊。
ZEC|8|11||總是，我今款待諸個剩的百姓無欲親像前的日。這是萬軍的耶和華講的。
ZEC|8|12||因為欲有平安的種子，葡萄樹欲結果子，地欲出土產，天欲落露水。我欲互諸個剩的百姓承受諸個一切。
ZEC|8|13||猶大家及以色列家啊，前佇列國中引起恁來咒詛；按呢，我欲拯救恁，互人引起恁來祝福。恁莫得驚，恁的手著勇壯。」
ZEC|8|14||因為萬軍的耶和華按呢講：「恁的列祖惹我的受氣的時，我想欲降災禍佇恁，也無退悔。
ZEC|8|15||今我也按呢想欲施恩互耶路撒冷及猶大家，恁莫得驚。這是耶和華講的。
ZEC|8|16||恁所應該行的是按呢：逐人及厝邊講話誠實，佇恁的城門行誠實及和平的審判。
ZEC|8|17||心內呣通計謀歹代害厝邊，呣通愛濫糝咒誓，因為諸個事攏是我所怨恨的。這是耶和華講的。」
ZEC|8|18||萬軍的耶和華的話臨到我講：
ZEC|8|19||「萬軍的耶和華按呢講：四月的禁食、五月的禁食、七月的禁食、十月的禁食，佇猶大家欲做歡喜快樂得意的節期；所以恁著意愛誠實及和平。」
ZEC|8|20||萬軍的耶和華按呢講：「將來有列國的人及多多城徛起的百姓欲到。
ZEC|8|21||徛起此個城的百姓欲到彼個城，講：『咱著緊緊去求耶和華的恩，去尋萬軍的耶和華；論到我，我也欲去。』
ZEC|8|22||欲有多多百姓及強大的國來耶路撒冷尋萬軍的耶和華，求耶和華的恩。
ZEC|8|23||萬軍的耶和華按呢講：當許個日，對列國萬族中欲有十人擒一個猶大人的衫仔裾，擒伊，講：『阮欲及恁相及去，因為阮聽見上帝及恁佇啲。』」
ZEC|9|1||耶和華默示的話到佇哈得拉，也欲停歇佇大馬色──因為世間人及以色列逐支派的目睭攏向耶和華──
ZEC|9|2||及倚近的哈嗎，以及推羅、西頓；因為伊有大智慧。
ZEC|9|3||因為推羅為家己起衛所，積聚銀親像土沙，積聚好金親像街路的土糜。
ZEC|9|4||看啊，主欲趕伊出，也欲敗壞伊的海權；伊欲互火燒滅。
ZEC|9|5||亞實基倫欲看見來驚；迦薩看見也真艱苦；以革倫也看見因為失望來見誚。迦薩的確無閣有君王；亞實基倫無人徛起。
ZEC|9|6||雜種人欲徛起佇亞實突；我欲除滅非利士人的驕傲。
ZEC|9|7||我欲除去伊嘴內含血的肉，及伊嘴齒中可惡的物。伊所剩的人欲歸咱的上帝，伊欲佇猶大親像族長；以革倫欲親像耶布斯的人。
ZEC|9|8||我欲紮營圍我的厝，抵當軍兵致到無人往來，暴虐的人也無對怹遐經過，因為我今親目看見伊。
ZEC|9|9||錫安的查某子啊，著大沈歡喜；耶路撒冷的查某子啊，著出歡喜的聲。看啊，你的王來就近你！伊是公義，閣行拯救，溫柔閣騎驢，及驢所生的驢仔子。
ZEC|9|10||我欲除去以法蓮的戰車及耶路撒冷的戰馬；交戰的弓也欲除去。伊欲對列國傳和平；伊的權柄欲對此個海到彼個海，對大河到地極。
ZEC|9|11||論到你，我用你的約的血，解放你許個受掠去關的人出無水的井。
ZEC|9|12||恁許個受掠去關也有向望的人啊，著倒來衛所。我今仔日傳報，欲加倍還你。
ZEC|9|13||我用猶大做我所挽的弓；用以法蓮做安置弓的箭。錫安啊，我欲激動你的百姓，攻擊雅完的百姓，互你親像勇士的刀劍。
ZEC|9|14||耶和華欲出現佇怹的頂面；伊的箭欲射出親像閃爁。主耶和華欲歕哨角，坐南方的捲螺風來行。
ZEC|9|15||萬軍的耶和華欲保護怹；怹欲吞滅對敵，睭踏所㧒來的石。怹欲飲來喝，親像飲酒；怹欲親像貯滿的碗，親像壇頂許個角。
ZEC|9|16||彼日，耶和華──怹的上帝欲拯救怹，親像伊的百姓的羊群；因為怹欲親像冕旒的寶石，舉起高高佇伊的地上。
ZEC|9|17||伊的仁慈大到怎樣！伊的媠好看到怎樣！五穀欲互少年人勇健；新酒互在室女也按呢。
ZEC|10|1||當春天的雨的時，恁著對耶和華求雨，就是發出閃爁的耶和華。伊欲給怹落多多陣的雨，互逐人有田園的菜蔬。
ZEC|10|2||因為家內的偶像講白賊；占卜的看虛假；講無影跡的夢空空安慰人。所以怹迷路親像羊，閣因為無牧者致到受困苦。
ZEC|10|3||我的受氣對許個牧者發作；我也欲辦理許個公的山羊；因為萬軍的耶和華看顧伊的羊群，就是猶大家，互怹親像伊的好馬佇戰陣。
ZEC|10|4||厝角石對伊出，堅固的釘也對伊出，交戰的弓也對伊出，諸個掌權的也對伊出。
ZEC|10|5||怹欲親像勇士佇戰陣踏對敵佇街路的土糜中。怹欲交戰，因為耶和華及怹佇啲；見若騎馬的無呣見誚。
ZEC|10|6||我欲堅固猶大家，拯救約瑟的家，欲導怹倒來。因為我憐憫怹；怹欲親像我未曾棄拺怹的款，因為我是耶和華──怹的上帝，我欲疼怹。
ZEC|10|7||以法蓮欲親像勇士；怹的心歡喜親像飲酒；怹的子兒欲看見來歡喜；怹的心欲因為耶和華快樂。
ZEC|10|8||我欲出口號，來聚集怹，因為我已經救贖怹。怹欲加添，親像怹前的加添。
ZEC|10|9||我雖然四散怹佇列國中，怹欲佇遠的所在紀念我。怹及怹的子兒攏欲活啲，閣倒來，
ZEC|10|10||我欲閣互怹對埃及倒來，聚集怹出亞述，導怹到基列地及黎巴嫩；也無夠額所在通互怹徛起。
ZEC|10|11||伊欲經過苦難的海，攻擊海中的波浪，尼羅河深的所在欲攏乾去。亞述的驕傲欲降低；埃及的權柄欲無去。
ZEC|10|12||我欲互怹佇耶和華勇壯；閣託伊的名行來行去。這是耶和華講的。
ZEC|11|1||黎巴嫩啊，你著開你的門，互火通燒滅你的柏香樹。
ZEC|11|2||松樹啊，恁著哮；因為柏香樹已經倒，媠的樹已經毀壞。巴珊的橡樹啊，恁著哮，因為茂盛的樹林已經衰敗。
ZEC|11|3||聽啊，有牧者啲哮，因為怹的榮耀毀壞啦。聽啊，有勇的獅噤噤哮，因為約但河邊的樹林荒廢啦。
ZEC|11|4||耶和華──我的上帝按呢講：「欲刣的羊群你著飼。
ZEC|11|5||買怹的刣怹，家己掠做無罪；賣怹的講：『耶和華是應該謳咾者，因為我好額啦。』怹的牧者也無憐憫怹。
ZEC|11|6||耶和華講：『我無閣憐憫此所在徛起的百姓，看啊，我欲將怹逐人交佇怹厝邊的手，也佇伊的王的手。怹欲拍此個地方，我也無欲救百姓脫離怹的手。』」
ZEC|11|7||對按呢，我飼欲刣的羊群，就是羊群中第一困苦者。我家己取二支柺仔，一支叫做「恩惠」，一支叫做「聯絡」。來飼此個羊群。
ZEC|11|8||一月日內，我除去三個牧者，因為我的心厭賤怹；怹的心也氣嫌我。
ZEC|11|9||我就講：「我無欲養飼恁。死者，出在伊死；無去者，出在伊無去；所剩者，出在怹相吞食。」
ZEC|11|10||我抬我彼支「恩惠」的柺仔遏折伊，來廢無我及萬百姓所立的約。
ZEC|11|11||彼日就廢無伊。困苦的羊向望我者攏知這是耶和華的話。
ZEC|11|12||我對怹講：「恁若掠做好，就互我工錢。若無，就息！」對按呢怹秤銀三十做我的工錢。
ZEC|11|13||耶和華給我講：「著將彼個㧒互燒磁人，就是怹所估我高的價錢。」我就提彼個銀三十，㧒互燒磁人佇耶和華的殿。
ZEC|11|14||我閣遏折我第二支的柺仔名做「聯絡」者，來廢無猶大及以色列兄弟的情誼。
ZEC|11|15||耶和華閣給我講：「你閣提戇的牧者所用許個器具，
ZEC|11|16||看啊，我欲佇此所在興起一個牧者。失落者伊無欲插，四散者伊無欲尋，受傷者伊無欲醫伊，勇壯者伊無欲飼伊；干單欲食肥者的肉，拆裂伊的蹄。
ZEC|11|17||無路用的牧者，棄拺羊群者有災禍啊！刀欲臨到伊的手及伊的正目。伊的手欲全然枯焦；伊的正目欲黑黑暗暗。」
ZEC|12|1||耶和華論以色列默示的話。耶和華展開諸個天，建立地的根基，創造人的心神者，
ZEC|12|2||伊的話講：「看啊，我欲互耶路撒冷做四圍諸個百姓致到醉的杯；耶路撒冷受圍困的時，猶大也欲按呢。
ZEC|12|3||彼日，我欲互耶路撒冷對佇萬百姓成做重的石；見若夯伊者欲受重傷，地上列邦欲聚集來攻擊伊。
ZEC|12|4||耶和華講：到彼日，我欲互攏總的馬驚惶，互騎馬的人癲狂。我欲看顧猶大家，拍列國一切的馬互伊睛暝。
ZEC|12|5||猶大的族長心內欲講：『耶路撒冷徛起的百姓做我的力，因為怹倚靠怹的上帝──萬軍的耶和華。』
ZEC|12|6||「彼日，我欲互猶大的族長親像火鼎佇柴的中間，閣親像火把佇稻稛的中間；怹欲佇倒旁正旁燒滅四圍的列國。耶路撒冷欲猶原踮佇本所在，就是耶路撒冷。
ZEC|12|7||「耶和華欲代先拯救猶大的布棚，互大衛的家的榮光及耶路撒冷徛起的百姓的榮光bē會贏過猶大。
ZEC|12|8||彼日，耶和華欲保護耶路撒冷徛起的百姓。怹中間軟茈者佇彼日欲親像大衛；大衛的家欲親像上帝，親像佇怹頭前的耶和華的使者。
ZEC|12|9||彼日，來攻擊耶路撒冷的列國，我定著意思欲滅伊。
ZEC|12|10||「我欲用恩惠及祈禱的神，傾落佇大衛的家及耶路撒冷徛起的百姓。怹欲仰望我，就是怹所鑿者；閣欲為著伊悲哀，親像人為著孤生的子悲哀；閣為著伊憂苦，親像人為著大子憂苦一樣。
ZEC|12|11||當彼日，佇耶路撒冷欲有大大悲哀，親像佇米吉多平洋的哈達臨門的悲哀。
ZEC|12|12||境內悲哀，逐家另外踮。大衛族的家另外踮，怹的婦仁人另外踮。拿單族的家另外踮，怹的婦仁人另外踮。
ZEC|12|13||利未族的家另外踮，怹的婦仁人也另外踮。示每族的家另外踮，怹的婦仁人也另外踮。
ZEC|12|14||其餘許個家逐家另外踮，怹的婦仁人也另外踮。
ZEC|13|1||「當彼日，欲為著大衛的家及耶路撒冷徛起的百姓開一個水泉，洗除罪惡及垃墋。」
ZEC|13|2||萬軍的耶和華講：「當彼日，我欲對此個地方除去偶像的名，無閣互人紀念；也欲互先知及污穢的神離開此所在。
ZEC|13|3||若有人讖語，生伊的父母欲給伊講：『你bē得著活，因為你託耶和華的名講白賊。』生伊的父母佇伊讖語的時，欲將伊鑿透。
ZEC|13|4||彼日，許個先知逐個佇怹讖語的時欲為著怹的異象來見誚，無閣穿有毛的衫來騙人。
ZEC|13|5||伊欲講：『我呣是先知，我是作穡人；我對細漢就做人的奴僕。』
ZEC|13|6||有人欲問伊講：『你二手的中間是甚麼傷啊？』伊欲應講：『這是我佇朋友的家中所受的傷。』」
ZEC|13|7||萬軍的耶和華講：刀劍啊，著起來，攻擊我的牧者也攻擊彼個及我做同伴的人。拍牧者，羊群就四散；許個微細者，我欲越轉手到佇怹。
ZEC|13|8||耶和華講：此個全地的人，二份欲受剪除來死，一份欲留啲。
ZEC|13|9||我欲互此個三份一經過火，鍛煉怹，親像鍛煉銀；試煉怹，親像試煉金。怹欲求叫我的名，我欲應怹。我欲講：這是我的百姓。怹也欲講：耶和華是我的上帝。
ZEC|14|1||看啊，耶和華的日欲到，你的貨財欲互人分佇恁中間。
ZEC|14|2||因為我欲聚集萬國及耶路撒冷交戰，城欲受攻破，厝宅欲受搶劫，婦仁人欲受凌辱，城內的百姓一半受人掠去；所剩的百姓猶原佇城內，無致到剪除。
ZEC|14|3||彼時，耶和華欲出去及許個國交戰，親像從前臨陣的日交戰一樣。
ZEC|14|4||當彼日，伊的腳欲徛佇橄欖山，此個山佇耶路撒冷頭前的東勢。橄欖山欲對中央裂開，對東到西成做極大的山谷。山的一半移徙向北，一半移徙向南。
ZEC|14|5||恁欲對我的山谷中逃走，因為山谷欲透到亞薩。恁欲逃走，親像猶大王烏西雅的年間為著地動的逃走一樣。耶和華──我的上帝欲臨到，攏總的聖者及你來。
ZEC|14|6||彼日的光，欲呣成光呣成暗。
ZEC|14|7||欲有一個特別日，是耶和華所知的，呣是日，也呣是暝，到下昏時才有光。
ZEC|14|8||彼日，欲有活水對耶路撒冷出來，一半流去東海，一半流去西海；冬天夏天攏是按呢。
ZEC|14|9||耶和華欲佇全地做王。當彼日耶和華獨一，伊的名也是獨一。
ZEC|14|10||全地，對迦巴到耶路撒冷南方的臨門，欲變親像亞拉巴。耶路撒冷欲升高，踮佇伊的本所在，就是對便雅憫的門，到頭一個門的所在，閣到角頭的門，亦對哈楠業的樓，直到王的酒窟。
ZEC|14|11||欲有人踮彼中間，無閣有咒詛。耶路撒冷欲安然徛起。
ZEC|14|12||許個列國及耶路撒冷交戰者，耶和華欲用此號的災禍攻擊怹；怹的腳猶徛啲的時，怹的肉欲朽爛，目睭欲朽爛佇目睭孔，舌欲朽爛佇嘴內。
ZEC|14|13||當彼日耶和華欲互怹中間大擾亂；怹逐人用手相搝，閣起手相攻擊。
ZEC|14|14||猶大也欲及耶路撒冷交戰；彼時四圍列國的貨財，就是金銀衣裳，欲聚集多多。
ZEC|14|15||彼個所欲到佇馬、騾、駱駝、驢，以及營中一切的精牲的災禍及此個災禍一般樣。
ZEC|14|16||所有來攻擊耶路撒冷的列國剩的人，欲年年上來敬拜大的王──萬軍的耶和華，也守搭寮節。
ZEC|14|17||地上萬族中，見若無上耶路撒冷敬拜大的王──萬軍的耶和華者，欲無落雨佇怹遐。
ZEC|14|18||埃及族若無上來，欲無雨佇怹遐；欲有災禍，就是耶和華用來攻擊許個無上來守搭寮節的列國的。
ZEC|14|19||這就是埃及的刑罰，也是許個無上來守搭寮節的列國的刑罰。
ZEC|14|20||當彼日，馬的瑊鈴欲刻字講「做聖歸佇耶和華」。耶和華殿內的鍋欲親像壇前的碗。
ZEC|14|21||見若耶路撒冷及猶大的鍋，攏欲做聖歸萬軍的耶和華；見若獻祭者攏欲用諸個鍋，煮肉佇彼內面；當彼日，佇萬軍的耶和華的殿內無閣有迦南人。
MAL|1|1||耶和華默示的話託仗瑪拉基傳互以色列的。
MAL|1|2||耶和華講：「我有疼恁。」總是恁講：「你佇甚麼事疼阮啊？」耶和華講：「以掃豈呣是雅各的兄嗎？總是我疼雅各，
MAL|1|3||怨恨以掃。互伊的山荒廢，用伊的業交互曠野的山狗。」
MAL|1|4||以東講：「阮現在雖然毀壞，猶久欲閣起荒廢的所在。」萬軍的耶和華按呢講：「怹欲起伊，我欲毀伊；人欲稱伊做『罪惡的境界』；做『耶和華永遠受氣的百姓』。」
MAL|1|5||恁欲親目看見，也欲講：「佇以色列境界的外面，耶和華欲做大！」
MAL|1|6||「看輕我的名的祭司啊，萬軍的耶和華對恁講：子尊敬伊的老父，奴僕尊敬伊的主人；我若做父，我得著尊敬佇叨落？我若做主人，我得著敬畏佇叨落？恁就講：『阮佇甚麼事看輕你的名啊？』
MAL|1|7||恁用無清氣的餅獻佇我的壇，猶閣講：『阮佇甚麼事褻瀆你啊？』因為恁講，耶和華的桌是通看輕的。
MAL|1|8||恁將睛暝的精牲獻做祭物，這豈呣是歹嗎？將跛腳、抑是有病的精牲來獻，這豈呣是歹嗎？恁試獻互恁的總督，伊欲歡喜恁，接納恁嗎？這是萬軍的耶和華講的。「
MAL|1|9||今勸恁，懇求上帝施恩寬容咱。此個事，對恁的手才有，伊豈欲接納恁中間一人嗎？這是萬軍的耶和華講的。
MAL|1|10||願恁中間有人關殿門，免得恁空空佇我的壇起火。萬軍的耶和華講：我無歡喜恁，亦無欲對恁的手接納禮物。
MAL|1|11||萬軍的耶和華講：對日出到日落的所在，我的名做大佇列邦中。逐所在，奉我的名燒香，獻清氣的禮物，因為我的名做大佇列邦中。
MAL|1|12||總是恁褻瀆伊，講：『耶和華的桌無清氣，伊的頂面的食物是通看輕的。』
MAL|1|13||恁閣講：『看啊，到許囉唆費氣！』亦掩鼻厭賤伊。這是萬軍的耶和華講的。恁用所搶者、跛腳者、破相者提來獻做禮物。我豈欲對恁的手接納嗎？這是耶和華講的。
MAL|1|14||假好的人佇歸群中有公的精牲，伊下願就用有瑕疵的獻互主，此號的人通咒詛。因為我是大君王，我的名佇列國中是通驚畏者。這是萬軍的耶和華講的。」
MAL|2|1||「恁諸個祭司啊，此個命令是互恁的。
MAL|2|2||萬軍的耶和華講：恁若呣聽，呣下佇心裡，來歸榮光我的名，我就互咒詛到佇恁，互恁的福氣變做咒詛；我已經咒詛，因為恁無將命令下佇心裡。
MAL|2|3||看啊，我欲為著恁來拍歹種子，閣用糞糊恁的面就是恁的牲禮的糞；恁欲及伊平平除去。
MAL|2|4||恁就知我用此個命令互恁，通做我及利未所立的約。這是萬軍的耶和華講的。
MAL|2|5||我及伊所立的是活命及平安的約。我將這互伊，互伊驚畏；伊就驚畏我，敬畏我的名。
MAL|2|6||真理的律法佇伊的嘴內，佇伊的嘴唇尋無不義。伊用平安正直及我同行，互多多人越轉離開歹。
MAL|2|7||因為祭司的嘴唇著存智識，人著對伊的嘴請教律法，因為伊是萬軍的耶和華的使者。
MAL|2|8||總是恁有離開彼條路，互多多人佇律法著觸。恁敗壞利未的約。這是萬軍的耶和華講的。
MAL|2|9||所以我互恁受眾人看輕，看做下賤；因為恁無守我的道路，佇律法用偏私款待人。」
MAL|2|10||咱豈呣是同一個父嗎？豈呣是一位上帝創造咱嗎？咱逐人啥事用詭詐款待兄弟，敗壞列祖的約啊？
MAL|2|11||猶大行詭詐，閣佇以色列及耶路撒冷的中間行可惡的事；因為猶大褻瀆耶和華所疼的聖所，娶服事外邦的上帝的查某子做某。
MAL|2|12||行此號事的人，願耶和華對雅各的布棚中除去伊所有的人，或是醒者，或是應者，以及獻禮物互萬軍的耶和華者。
MAL|2|13||恁閣按呢做，互目屎啼哭及吐氣遍滿耶和華的壇，致到伊無閣看顧禮物，也無歡喜對恁的手接納。
MAL|2|14||恁猶久講：「這是啥事？」因為耶和華佇你及你少年所娶的某的中間做干證。伊雖然是你的匹配，閣是你盟約的某，你猶久用詭詐款待伊。
MAL|2|15||伊的神雖然有剩，豈呣是造一個嗎？啥事只有一個？就是欲求聖的後裔。所以著謹守恁的心，逐人呣通用詭詐款待少年所娶的某。
MAL|2|16||耶和華──以色列的上帝講：「離某的事及用強暴款待某的人，我怨恨伊！所以著謹慎守恁的心，呣通行詭詐。」這是萬軍的耶和華講的。
MAL|2|17||恁用話刁難耶和華，恁猶久講：「阮用甚麼刁難伊啊？」因為恁講：「凡若做歹者，耶和華看伊做好，閣歡喜伊；抑是公義的上帝佇叨落啊？」
MAL|3|1||萬軍的耶和華講：「看啊，我差我的使者，伊欲佇我的頭前備辦路。恁所尋的主欲忽然到伊的殿；盟約的使者，就是恁所欣慕者，看啊，伊來啦。」
MAL|3|2||獨獨伊來的日，是誰當會起？伊顯現的時，是誰徛會住？因為伊親像鍛煉者的火，閣親像漂布者的鹼。
MAL|3|3||伊欲坐啲，親像鍛煉銀互伊清氣的，來清氣利未的子孫，鍛煉怹親像金銀；怹就欲憑公義獻禮物互耶和華。
MAL|3|4||彼時，猶大及耶路撒冷所獻的禮物欲得著耶和華歡喜，親像舊時的日、古早的年。
MAL|3|5||萬軍的耶和華講：「我欲臨到恁，來審判。我欲緊緊做干證，來指明行邪術者、行姦淫者、濫糝咒誓者、虧負做工人的工錢者、欺壓寡婦孤兒者、冤枉出外人者，及無驚畏我者。」
MAL|3|6||因為我──耶和華無改換，所以恁雅各的子無抵著滅無。
MAL|3|7||萬軍的耶和華講：對恁列祖的日以來，恁有違背我的律例，也無守伊。今恁著越轉尋我，我就越轉尋恁。總是恁講：『阮著怎樣越轉？』
MAL|3|8||人豈通偷提上帝的物嗎？恁竟然偷提我的物。總是恁講：『阮佇甚麼事偷提你的物啊？』就是佇應該納的十份一及禮物。
MAL|3|9||因為恁通國的人攏偷提我的物，所以恁受重的咒詛。
MAL|3|10||萬軍的耶和華講：恁著用十份的一份完全送入府庫，互我的厝有米糧，用此個來試我，看我果然給恁開天的窗仔，傾福氣互恁，到無地通下無。
MAL|3|11||萬軍的耶和華講：我欲為恁責備草蜢，無容允伊毀壞土產。恁田裡的葡萄樹佇未熟的代先也無落粒。
MAL|3|12||萬軍的耶和華講：萬國欲稱恁做有福氣者，因為恁欲做通歡喜的地。」
MAL|3|13||耶和華講：「恁用硬的話激我，恁猶久講：『阮用甚麼話激你啊？』
MAL|3|14||恁曾講：『服事上帝是空空，阮遵守伊的命令，佇萬軍的耶和華面前刻苦來行，有甚麼利益啊？
MAL|3|15||今阮稱驕傲的人有福氣，亦閣行歹的人得著建立；怹試上帝，猶久得著救出。』」
MAL|3|16||彼時，敬畏耶和華的人相及講，耶和華俯耳孔啲聽，閣有紀念的冊寫佇伊的面前，是為著敬畏耶和華、數念伊的名的人。
MAL|3|17||萬軍的耶和華講：「佇我所定著的日，怹欲歸佇我，做特別的寶貝。我欲疼惜怹，親像人疼惜彼個服事伊的子兒。
MAL|3|18||彼時恁欲閣會曉得好人及歹人的分別，服事上帝的人及無服事上帝的人的分別。」
MAL|4|1||萬軍的耶和華講：「看啊，彼日欲到，親像火爐啲𤏸，見若驕傲者及行歹者欲親像草幼，彼個欲來的日欲一盡燒伊，根及枝攏無留啲。
MAL|4|2||獨獨恁敬畏我的名的人，欲有公義的日起來照恁，伊的翅有醫治的功效。恁欲出來趒跳親像寮(tiâu)內肥的牛仔。
MAL|4|3||佇我所定著的日，恁欲睭踏歹人，因為怹欲做火灰佇恁的腳下。這是萬軍的耶和華講的。
MAL|4|4||「恁著記得我的奴僕摩西的律法，就是我佇何烈為著以色列眾人所吩咐伊的，就是律例及法度。
MAL|4|5||「看啊，耶和華大閣通驚的日未到的代先，我欲差先知以利亞到恁遐。
MAL|4|6||伊欲互做老父者的心越轉向伊的子，做子者的心，越轉向伊的老父，免得我來咒詛此個地。」
MAT|1|1||亞伯拉罕的後裔，大衛的後裔，耶穌基督的家譜：
MAT|1|2||亞伯拉罕生以撒；以撒生雅各；雅各生猶大及伊的兄弟；
MAT|1|3||猶大對代瑪氏生法勒斯及謝拉；法勒斯生以斯崙；以斯崙生亞蘭；
MAT|1|4||亞蘭生亞米拿達；亞米拿達生拿順；拿順生撒門；
MAT|1|5||撒門對喇合氏生波斯；波斯對路得氏生俄伯；俄伯生耶西；
MAT|1|6||耶西生大衛王。大衛對烏利亞的某生所羅門；
MAT|1|7||所羅門生羅波安；羅波安生亞比亞；亞比亞生亞撒；
MAT|1|8||亞撒生約沙法；約沙法生約蘭；約蘭生烏西亞；
MAT|1|9||烏西亞生約坦；約坦生亞哈斯；亞哈斯生希西家；
MAT|1|10||希西家生瑪拿西；瑪拿西生亞們；亞們生約西亞；
MAT|1|11||百姓受遷徙到巴比倫的時，約西亞生耶哥尼亞及伊的兄弟。
MAT|1|12||遷徙到巴比倫了後，耶哥尼亞生撒拉鐵；撒拉鐵生所羅巴伯，
MAT|1|13||所羅巴伯生亞比勿；亞比勿生以利亞金；以利亞金生亞所；
MAT|1|14||亞所生撒督；撒督生亞金；亞金生以律；
MAT|1|15||以律生以利亞撒；以利亞撒生馬但；馬但生雅各；
MAT|1|16||雅各生約瑟，就是馬利亞的丈夫，稱做基督的耶穌，是對此個馬利亞生的。
MAT|1|17||按呢，對亞伯拉罕到大衛，共十四代；對大衛到遷徙去巴比倫的時亦十四代；對遷徙去巴比倫的時到基督，閣十四代。
MAT|1|18||耶穌基督的出世記佇下底：伊的老母馬利亞，已經做約瑟定著，猶未娶過門，就對聖神有娠孕。
MAT|1|19||伊的丈夫約瑟是義的人，呣愛顯然辦伊，按算欲暗靜廢親。
MAT|1|20||啲想的時，有主的天使佇伊的眠夢中出現，講：「大衛的後裔約瑟啊，無得驚！著娶你的某馬利亞過門，因為伊所懷孕的是對聖神。
MAT|1|21||伊欲生子，你著叫伊的名做耶穌，因為伊欲救伊的百姓脫出怹的罪惡。」
MAT|1|22||此個事攏成，是欲應驗主託先知所講的，
MAT|1|23||講：你看，在室女欲娠孕生子；人欲叫伊的名做以馬內利。（翻譯就是「上帝及咱佇啲」。）
MAT|1|24||約瑟睏醒，起來，照主的天使所命令去行，娶伊的某過門；
MAT|1|25||無及伊同房，到伊生子，就叫伊的名做耶穌。
MAT|2|1||當希律王的時，耶穌已經出世佇猶太的伯利恆。有幾若個博士對東方來到耶路撒冷，講：
MAT|2|2||「出世做猶太人的王的佇叨落？因為阮佇東方有看見伊的星，才來欲拜伊。」
MAT|2|3||希律王聽見，就迫腹；通耶路撒冷亦是按呢。
MAT|2|4||就聚集眾祭司頭及百姓間的經學士，問怹：「基督著佇甚麼所在出世？」
MAT|2|5||怹給伊講：「佇猶太的伯利恆。因為先知有記載，講：
MAT|2|6||猶太地伯利恆啊，佇猶太諸個頭人中你攏呣是第一細的；因為欲有一個人君對你出，來照顧我的百姓以色列。」
MAT|2|7||對按呢，希律暗靜召博士，對怹詳細查彼個星出現的時，
MAT|2|8||就差怹去伯利恆，講：「恁去詳細探聽彼個嬰仔的事，尋著就來給我講，互我也通去拜伊。」
MAT|2|9||怹聽王的話就去。忽然東方所看見的星做頭導怹，到嬰仔的所在，就歇佇彼頂面。
MAT|2|10||怹看見彼個星，歡喜到bē顧得；
MAT|2|11||入厝，看見嬰仔及伊的老母馬利亞，就仆落拜嬰仔，開怹的寶盒，獻禮物互伊，就是黃金、乳香、沒藥。
MAT|2|12||閣佇眠夢中得著指點，教怹呣通倒轉去就近希律，就對別條路倒去本所在。
MAT|2|13||怹倒去了，有主的天使佇約瑟眠夢中出現，講：「起來！導嬰仔及伊的老母走去埃及，住遐，到我給你講；因為希律欲尋嬰仔來滅伊。」
MAT|2|14||伊就起來，透暝導嬰仔及伊的老母去埃及，
MAT|2|15||住遐到希律死。是欲應驗主託先知所講的，講：「我曾召我的子出埃及。」
MAT|2|16||彼時希律知互博士設去，就大受氣，差人將伯利恆及周圍所有的查甫囝仔，照伊對博士詳細查的時，凡若二歲以下的一盡刣。
MAT|2|17||按呢應驗早託先知耶利米所講的，講：
MAT|2|18||佇拉瑪聽見聲，啼哭閣大傷悲，拉結哭伊的子兒，呣願受安慰，因為怹無去。
MAT|2|19||希律已經死，主的天使佇埃及佇約瑟眠夢中出現講：
MAT|2|20||「起來！導嬰仔及伊的老母去以色列地；因為許個愛害嬰仔的生命者已經死啦！」
MAT|2|21||伊就起來，導嬰仔及伊的老母到以色列地；
MAT|2|22||總是聽見亞基老續接伊的老父希律佇猶太做王，就呣敢去遐，既然佇眠夢中得著指點，就退去加利利的境內，
MAT|2|23||到一個城，名拿撒勒，踮遐徛起。是欲應驗早託諸個先知所講的講，伊欲叫做拿撒勒人。
MAT|3|1||當彼時，行洗禮的約翰來，佇猶太的曠野宣傳，講：
MAT|3|2||「恁著反悔！因為天國近啦！」
MAT|3|3||此人就是主託先知以賽亞所指的。講：「有啲叫佇曠野的，伊的聲講：備辦主的路，修直伊的小路！」
MAT|3|4||此個約翰穿駱駝毛的衫，腰縖皮帶，伊所食是草蜢及山野的蜜。
MAT|3|5||彼時，耶路撒冷及通猶太，以及約但四方的眾人出來就近伊，
MAT|3|6||佇約但河對伊受洗禮，認怹的罪。
MAT|3|7||約翰看見法利賽及撒都該人多多就近伊的洗禮，就給怹講：「毒蛇的類啊！是誰仔指示恁閃避將來的受氣啊？
MAT|3|8||所以恁著結彼號合佇反悔的果子。
MAT|3|9||莫得家己拍算講：『有亞伯拉罕做阮的父。』因為我給恁講，上帝會對諸個石頭出子孫互亞伯拉罕。
MAT|3|10||今斧頭已經下佇樹頭，見若樹無結好果子的。就剉伊，㧒落火。
MAT|3|11||我用水給恁行洗禮，欲互恁反悔。若是隨尾我來的，比我卡有權能，伊的鞋我亦bē堪得提。伊欲用聖神及火給恁洗。
MAT|3|12||伊的手提簸箕，欲將伊彼場一盡簸，收伊的麥入倉，若是麥香就用bē熄的火燒伊。」
MAT|3|13||彼時，耶穌對加利利到約但，就近約翰，欲對伊受洗禮。
MAT|3|14||若是約翰阻止伊講：「我合該對你受洗禮，你反轉就近我嗎？」
MAT|3|15||耶穌應伊講：「今請允我，因為咱合宜著按呢來盡攏總的義。」就允伊。
MAT|3|16||耶穌已經受洗禮，連鞭對水上來。天忽然為著伊開，伊就看見上帝的神親像鴿仔降臨，佇伊的頂面。
MAT|3|17||閣對天有聲講：「此個是我疼的子，我所歡喜的。」
MAT|4|1||彼時，耶穌互聖神導到曠野，欲受魔鬼試。
MAT|4|2||已經禁食四十日暝，後來就枵。
MAT|4|3||試者倚來給伊講：「你若是上帝的子，就教諸個石變做餅。」
MAT|4|4||若是伊應講：「有記載講：人的活，呣若倚靠餅，就是倚靠對上帝的嘴所出攏總的話。」
MAT|4|5||魔鬼就導伊到聖城，互伊徛佇殿的尾溜，
MAT|4|6||給伊講：「你若是上帝的子，著家己趒落去，因為有記載講：伊欲為著你命令伊的天使，怹欲用手扶你，免得你的腳觸著石。」
MAT|4|7||耶穌給伊講：「閣有記載講：『莫得試主──你的上帝。』」
MAT|4|8||魔鬼閣導伊上極高的山，用天下萬國及怹的榮光互伊看，
MAT|4|9||給伊講：「你若仆落拜我，諸個我攏互你。」
MAT|4|10||耶穌就給伊講：「撒但，退去！因為有記載講：著拜主──你的上帝，獨獨服事伊若定。」
MAT|4|11||對按呢，魔鬼離開伊，有天使到來伺候伊。
MAT|4|12||耶穌聽見約翰關監，就退去加利利；
MAT|4|13||離開拿撒勒，去迦百農徛起。此所在佇海邊，佇西布倫及拉大利的交界。
MAT|4|14||是欲應驗早託先知以賽亞所講的，
MAT|4|15||講：西布倫的地，拉大利的地，沿海墘的路，約但的河外，外邦的加利利──
MAT|4|16||坐佇黑暗的百姓曾看見大光；坐佇死蔭的地的有光起來照怹。
MAT|4|17||對彼時，耶穌起頭宣傳，講：「恁著反悔，因為天國近啦！」
MAT|4|18||耶穌行佇加利利的海墘，看見二個兄弟仔，就是西門叫做彼得及伊的兄弟安得烈，拋網佇海裡；因為是討漁人。
MAT|4|19||伊就給怹講：「來隨我，我欲互恁得著人親像討魚的。」
MAT|4|20||怹連鞭離開網，來隨伊。
MAT|4|21||對遮進前，閣看見二個兄弟仔，就是西庇太的子雅各及伊的兄弟約翰，及怹老父西庇太佇船裡啲補網，耶穌招怹，
MAT|4|22||怹連鞭離開船，拜別怹的老父，來隨伊。
MAT|4|23||耶穌遍行加利利，佇怹的會堂教示，宣傳天國的福音，醫好百姓間逐樣的症頭及逐樣的病疼。
MAT|4|24||伊的名聲報揚到通敘利亞。凡有致病的，抵著多多樣的症頭及痛疼的、患著鬼的、羊眩的、半süi的，導怹攏來就近伊，伊就醫好怹。
MAT|4|25||彼時，對加利利、低加波里、耶路撒冷、猶太，及約但外，有多多陣的人來隨伊。
MAT|5|1||耶穌看見許個歸陣的人，就絔上山，已經坐，伊的學生就近伊，
MAT|5|2||伊開嘴教示怹，講：
MAT|5|3||心內喪鄉的人有福氣！因為天國是怹的。
MAT|5|4||憂悶的人有福氣！因為怹欲受安慰。
MAT|5|5||溫柔的人有福氣！因為怹欲承接土地，
MAT|5|6||枵嘴乾欣慕義的人有福氣！因為怹欲得著飽，
MAT|5|7||憐憫人的人有福氣！因為怹欲得著憐憫，
MAT|5|8||清氣心肝的人有福氣！因為怹欲看見上帝。
MAT|5|9||互人和平的人有福氣！因為怹欲稱做上帝的子。
MAT|5|10||為著義曾受窘逐的人有福氣！因為天國是怹的。
MAT|5|11||「為著我人才詈罵恁，窘逐恁，誹謗恁萬項的歹，恁就有福氣！
MAT|5|12||著歡喜快樂，因為恁佇天裡的報賞是大。因為恁以前的先知人，人亦按呢窘逐怹。」
MAT|5|13||「恁是地上的鹽。鹽若失味，欲用甚麼互伊鹹？後來無路用，不過㧒佇外面，互人睭踏若定。
MAT|5|14||恁是世間的光。城起佇山頂bē會隱密。
MAT|5|15||無人點燈，下佇斗下，就是下佇燈台頂，就遍照厝內的人。
MAT|5|16||按呢恁的光著照佇人的面前，互怹看見恁的好所行，來歸榮光互恁佇天裡的父。」
MAT|5|17||「莫得拍算我來是欲廢無律法抑是先知。我來呣是欲廢無，是欲應驗。
MAT|5|18||因為我實在給恁講，就到天地廢無，律法的一點一畫亦決斷bē廢無，到攏總成。
MAT|5|19||所以，見若毀壞諸個誡命至微細的一條，續按呢教示人的，佇天國欲稱伊做至微細。獨獨見若行續教示人的，佇天國欲稱伊做大。
MAT|5|20||因為我給恁講，設使恁的義無贏過經學士及法利賽人的義，決斷bē得入天國。」
MAT|5|21||「恁曾聽見有對古早人講：『呣通害死人；害死人的著受審判。』
MAT|5|22||總是我給恁講，見若受氣伊的兄弟的，著受審判；見若對伊的兄弟講拉加的，著受公會辦；見若講魔利的，著受地獄的火。
MAT|5|23||所以，你若啲獻你的禮物佇祭壇，也佇遐記得你的兄弟有甚麼脅嫌你，
MAT|5|24||著佇遐放下你的禮物佇壇前，代先去及你的兄弟和好，然後來獻你的禮物。
MAT|5|25||你猶及你的對敵佇路裡，著緊緊及伊和，驚了對敵交你互審判官，審判官交你互衙役，你就受關落監。
MAT|5|26||我實在給你講，一絲一毫未還，你決斷bē會出遐。」
MAT|5|27||「恁曾聽見有話講：『呣通行姦淫。』
MAT|5|28||若是我給恁講，見若看見婦女來動起慾念的，心內已經淫伊。
MAT|5|29||設使你的正目致到你犯罪，就著挖㧒擲，寧可百體喪失一體，免致你全身㧒落地獄。
MAT|5|30||設使你的正手致到你犯罪，就著斬㧒擲，寧可百體喪失一體，免致你全身去地獄。」
MAT|5|31||「閣有話講：『人若欲離伊的某，著用離書互伊。』
MAT|5|32||若是我給恁講，見若呣是為著姦淫的緣故，來離伊的某，便是互伊做有淫行的；見若娶所離的，亦是行姦淫。」
MAT|5|33||「閣恁曾聽見有對古早人講：『呣通背咒誓，你所咒的誓著還互主』
MAT|5|34||若是我給恁講，一概莫得咒誓。莫得指天，因為天是上帝的座位；
MAT|5|35||莫得指地，因為地是伊的腳踏；莫得指耶路撒冷，因為是大人君的城；
MAT|5|36||亦莫得指你的頭殼來咒誓，因為一支頭毛你bē互伊做黑做白。
MAT|5|37||若是恁的話著講，是，就是；呣是，就呣是；諸個以外是對彼個歹的出。」
MAT|5|38||「恁曾聽見有話講：『目睭賠目睭，嘴齒賠嘴齒。』
MAT|5|39||若是我給恁講，莫得及歹抵敵。若有人搧你正旁的嘴䩃，倒旁的亦越互伊；
MAT|5|40||有人愛告你，提你的內衫，外衫亦放互伊；
MAT|5|41||有人勉強你行一里，就及伊行二里；
MAT|5|42||對你求的，互伊；欲給你借的，莫得越走。」
MAT|5|43||「恁曾聽見有話講：『著疼你的厝邊，怨恨你的對敵。』
MAT|5|44||若是我給恁講，對敵恁的著疼怹，窘逐恁的著替怹祈禱。
MAT|5|45||互恁成做恁佇天裡的父的子；因為伊互伊的日起來照歹人及好人；亦用雨沃義及不義的人。
MAT|5|46||因為恁若疼疼恁的，有甚麼報賞？許個抽餉者豈無按呢行嗎？
MAT|5|47||恁干單請安恁的兄弟，有甚麼卡贏人？外邦人豈無按呢行嗎？
MAT|5|48||所以，恁著純全，親像恁的天父的純全。」
MAT|6|1||「謹慎，莫得佇人的面前行恁的義，故意互怹看見，若按呢，就無得著報賞佇恁天裡的父。
MAT|6|2||所以，你賑濟的時，莫得佇你的面前歕號頭，親像假好的人佇會堂及街路所做的，愛人榮光怹。我實在給恁講，怹已經受著怹的報賞啦。
MAT|6|3||獨獨你賑濟的時，莫得互你的倒手知你的正手的所做，
MAT|6|4||互你的賑濟隱密。就你的父鑑察佇隱密的，欲報答你。」
MAT|6|5||「恁祈禱的時，莫得親像假好的人，因為怹愛徛佇會堂及大街面的越角祈禱，欲互人看見。我實在給恁講，怹已經受著怹的報賞啦。
MAT|6|6||獨獨你祈禱的時，著入你的密房，關門，求你的父踮佇隱密的；就你的父鑑察佇隱密的，欲報答你。
MAT|6|7||閣恁祈禱的時，話莫得沓沓重，親像外邦人，因為怹拍算講多多話才得著聽見。
MAT|6|8||所以恁莫得學怹；因為恁未求伊的代先，恁的父已經知恁所欠用的。
MAT|6|9||所以，恁著按呢祈禱：阮佇天裡的父；願你的名聖。
MAT|6|10||你的國臨到；你的旨意得成，佇地裡親像佇天裡。
MAT|6|11||阮的日食，今仔日互阮。
MAT|6|12||赦免阮的辜負，親像阮亦有赦免辜負阮的人。
MAT|6|13||莫得導阮入佇試；著救阮脫離彼個歹的。（有古卷加：因為國、權能、榮光，攏是你所有，代代無盡。阿們！）
MAT|6|14||「因為恁若赦免人的過失，恁的天父亦欲赦免恁；
MAT|6|15||恁若無赦免人的過失，恁的父亦無欲赦免恁的過失。」
MAT|6|16||「閣恁禁食的時，莫得親像假好的人帶憂容；因為怹將怹的面變歹看，欲互人看見怹啲禁食。我實在給恁講，怹已經受著怹的報賞啦。
MAT|6|17||獨獨你禁食的時，著抹你的頭，洗你的面，
MAT|6|18||無互人看見你啲禁食，是互你住佇隱密的父看見；就你的父鑑察佇隱密的，欲報答你。」
MAT|6|19||「莫得為著家己積聚財寶佇地裡；有蟲及銹拍歹，也有賊挖孔偷提的所在。
MAT|6|20||獨獨為著家己積聚財寶佇天裡；蟲及銹無拍歹，也無賊挖孔偷提的所在。
MAT|6|21||因為恁的財寶佇遐，恁的心也欲佇遐。」
MAT|6|22||「身軀的燈就是目睭。你的目睭若金，通身軀就光；
MAT|6|23||你的目睭若花，通身軀就暗。你內面的光若暗，彼個暗偌大啊！」
MAT|6|24||「無人會服事二個主人；因為伊會怨恨此個，疼彼個，抑是會對重此個，看輕彼個，恁bē會服事上帝，續服事錢財。」
MAT|6|25||「所以我給恁講，莫得掛慮恁的生命欲食甚麼，欲飲甚麼；抑是恁的身軀欲穿甚麼，恁的生命豈無卡大佇米糧？也恁的身軀豈無卡大佇衣裳嗎？
MAT|6|26||試看天中的飛鳥，無種作，無收成，無積聚佇粟倉，恁的天父也啲飼怹。恁豈無比許個卡貴氣嗎？
MAT|6|27||恁甚麼人會用掛慮互生命卡長一刻久？
MAT|6|28||啥事為著衣裳掛慮啊？試想山裡的百合花怎樣大欉；怹無著磨，無紡織。
MAT|6|29||若是我給恁講，當所羅門極行伍的時，伊所穿的，呣值著此號花的一蕊！
MAT|6|30||今山裡的草今仔日佇啲，明仔日㧒佇火爐，上帝互伊穿到按呢，何況恁，小信的人啊！
MAT|6|31||所以，莫得掛慮講，阮欲食甚麼？欲飲甚麼？欲穿甚麼？
MAT|6|32||因為諸個攏是外邦人所求的。恁的天父也知，諸個攏是恁欠用的。
MAT|6|33||獨獨代先求伊的國及伊的義，就諸個物攏欲續互恁。
MAT|6|34||所以，莫得為著明仔日掛慮，因為彼個明仔日伊欲家己掛慮；一日的艱苦佇一日夠額。」
MAT|7|1||「莫得批評人，才免抵著批評。
MAT|7|2||因為恁用甚麼批評來批評，亦欲按呢受批評；恁用甚麼量來量，亦欲按呢量互恁。
MAT|7|3||閣你怎樣看見兄弟目睭內的草仔幼，亦無想你目睭內的楹仔柴啊？
MAT|7|4||欲怎樣給你的兄弟講：『你目睭內的草仔幼互我給你提起來』，亦你目睭內竟然有楹仔柴啊？
MAT|7|5||假好的人啊！代先提去你目睭內的楹仔柴，才會明明看見，通提去兄弟目睭內的草仔幼。
MAT|7|6||莫得用聖的物互狗，亦莫得用恁的真珠㧒佇豬的頭前，驚了怹用腳踏伊，越輪轉來咬恁。」
MAT|7|7||「求，就互恁；尋，就抵著；拍門，就給恁開。
MAT|7|8||因為見若求的，得著；尋的，抵著；拍門的，就給伊開。
MAT|7|9||恁中間有甚麼人，伊的子給伊討餅，豈欲用石頭互伊？
MAT|7|10||抑是欲揲魚，豈欲用蛇互伊？
MAT|7|11||恁諸個雖然歹，猶久會曉得用好物互恁的子兒，何況恁佇天裡的父，豈無欲用好物互求伊的人嗎？
MAT|7|12||所以，恁見若愛人款待恁的，恁亦著按呢款待人，因為這是律法及先知。」
MAT|7|13||「恁著對彼個狹門入。因為透到滅無的，彼個門闊，彼個路大條，對遐入的人多；
MAT|7|14||透到活的，彼個門狹，彼個路細條，尋著的人少。」
MAT|7|15||「謹慎持防假的先知。怹就近恁，外面是羊羔，內面是兇惡的豺狼。
MAT|7|16||恁欲對怹的果子來識伊。豈對莿帕挽葡萄？對蒺蔾挽無花果嗎？
MAT|7|17||按呢，見若好樹結好果子，歹樹結歹果子。
MAT|7|18||好樹bē結歹果子；歹樹bē結好果子。
MAT|7|19||見若樹無結好果子的就剉伊，㧒落火。
MAT|7|20||所以，恁欲對怹的果子來識伊。」
MAT|7|21||「見若稱呼我講：『主啊，主啊』的，無一盡入天國；獨獨行我佇天裡的父的旨意的才會。
MAT|7|22||當彼日多多人欲給我講：『主啊，主啊，阮豈呣是用你的名傳教，用你的名趕鬼，用你的名行多多權能嗎？』
MAT|7|23||就彼時我欲明明給怹講：『我攏呣識恁，做不法的，著離開我去！』」
MAT|7|24||「所以，見若聽我諸個話來行的，欲比並智識的人，起伊的厝佇石磐頂；
MAT|7|25||雨落，大水到，風吹，沖著彼間厝，亦無倒，因為地基佇石磐頂。
MAT|7|26||見若聽我諸個話無行的，欲比並戇人，起伊的厝佇沙頂；
MAT|7|27||雨落，大水到，風吹，沖著彼間厝，就倒，閣伊的倒是傷重。」
MAT|7|28||耶穌講諸個話息，眾人奇怪伊的教示；
MAT|7|29||因為伊教示人，親像有權能的，無親像怹的經學士。
MAT|8|1||耶穌已經落山，歸大陣的人隨伊。
MAT|8|2||抵當有一個癩[疒哥]的就近來拜伊，講：「主啊，你若肯，就會互我清氣。」
MAT|8|3||伊就伸手摸伊，講：「我肯，你通清氣！」伊的癩[疒哥]連鞭清氣。
MAT|8|4||耶穌閣給伊講：「謹慎莫得給人講，獨獨去，將本身互祭司驗，亦著獻摩西所吩咐的禮物，來做證據佇人。」
MAT|8|5||已經入迦百農，有百總就近伊，來求伊講：
MAT|8|6||「主啊，我的奴僕半süi，倒佇厝內艱苦到極。」
MAT|8|7||伊就給伊講：「我來去醫伊。」
MAT|8|8||百總應講：「主啊，你到我兜，我當bē起；你干單講一句話，我的奴僕就會好。
MAT|8|9||因為我亦是互人管的人，也有兵互我管；給此個講：『去！』伊就去；給彼個講：『來！』伊就來；給我的奴僕講：『行按呢！』伊就行按呢。」
MAT|8|10||耶穌聽見就奇怪，給隨伊的人講：「我實在給恁講，親像此號的深信，連以色列中，我未曾抵著。
MAT|8|11||我閣給恁講，對東對西，有多多人欲到，及亞伯拉罕、以撒、雅各坐桌佇天國；
MAT|8|12||若是國的子民欲抵著趕出佇外面的黑暗，佇遐欲有啼哭咬牙切齒。」
MAT|8|13||耶穌就給百總講：「去啊！照你的信給你成。」抵抵彼時，伊的奴僕就好。
MAT|8|14||耶穌入彼得的家，看見伊的丈姆患著熱病倒啲。
MAT|8|15||就摸伊的手，熱就退；婦仁人就起來伺候伊。
MAT|8|16||到黃昏暗，有人導多多患著鬼者就近伊，伊用一句話趕出許個神，閣醫好一切有病的人。
MAT|8|17||就是欲應驗先知以賽亞所講的，講：伊本身替受咱的軟弱，擔當咱的病症。
MAT|8|18||耶穌看見歸大陣的人圍伊，就吩咐過去彼旁岸。
MAT|8|19||有一個經學士來，給伊講：「先生啊，你無論叨落去，我欲隨你。」
MAT|8|20||耶穌就給伊講：「狐狸有孔，天中的飛鳥有巢，獨獨人子無靠頭殼的所在。」
MAT|8|21||閣一個學生給伊講：「主啊，互我先倒去埋葬我的老父。」
MAT|8|22||獨獨耶穌給伊講：「你隨我；出在死人去埋葬怹的死人！」
MAT|8|23||已經落船，伊的學生隨伊。
MAT|8|24||忽然海裡起大風湧，致到船互湧蓋；若是耶穌啲睏。
MAT|8|25||學生就近來叫伊起來，講：「主啊，救哦，欲無命啦！」
MAT|8|26||伊就給怹講：「小信的人啊，怎樣許無膽？」就起來，責備風及海，就大平定。
MAT|8|27||許個人奇怪，講：「此個是甚麼號人？風及海亦順伊！」
MAT|8|28||已經過去彼旁岸，到加大拉人的地，有患著鬼者，二人，對塚墓出來抵著伊，勢面雄介介，致到無人敢對彼條路過。
MAT|8|29||怹忽然喉叫講：「上帝的子啊，阮及你有甚麼干涉？時未到，你來遮是欲苦楚阮嗎？」
MAT|8|30||離怹遠遠，有大群的豬啲討食。
MAT|8|31||許個鬼求伊，講：「你若趕阮，就差阮入豬群！」
MAT|8|32||伊就給怹講：「去啊！」鬼就出來，去入豬。忽然全群chông落山崁，入海死佇水裡。
MAT|8|33||顧豬者走去入城；將諸個事以及患著鬼的人所抵著的攏給人講。
MAT|8|34||通城的人出去尋著耶穌，已經見著，就求伊離開怹的地界。
MAT|9|1||耶穌落船，過海，去到伊的本城。
MAT|9|2||抵當有人扛一個半süi者倒佇舖仔裡來就近伊。耶穌看見怹的信，就給半süi者講：「子啊，做你安心！你的罪赦啦。」
MAT|9|3||有經學士幾若人心內講：「此人僭權濫糝講。」
MAT|9|4||耶穌知怹的心意，就講：「恁啥事心內囥歹意思啊？
MAT|9|5||講『你的罪赦』，抑是講『起來行』，叨落一項卡快？
MAT|9|6||總是欲互恁知，人子佇地裡有權通赦罪」；就給半süi者講：「起來！夯你的舖仔倒去你的厝。」
MAT|9|7||伊就起來，倒去伊的厝。
MAT|9|8||眾人看見就驚，歸榮光上帝，就是用此號權互人的。
MAT|9|9||耶穌對遐經過，看見一人名馬太，坐佇餉關；就給伊講：「隨我。」伊就起來隨伊。
MAT|9|10||耶穌坐桌佇伊的厝，有多多抽餉者及歹人來，及耶穌參伊的學生同坐。
MAT|9|11||法利賽人看見，給伊的學生講：「恁先生啥事及抽餉者以及歹人相及食？」
MAT|9|12||耶穌聽見，就講：「勇健的人無欠用醫生，獨獨破病的就著。
MAT|9|13||總是，『我愛憐憫，呣愛祭祀。』此句甚麼意義，恁著去學。因為我來呣是欲招義人，是欲招歹人。」
MAT|9|14||彼時，約翰的學生就近伊，講：「阮及法利賽人沓沓禁食，若是你的學生無禁食，是怎樣？」
MAT|9|15||耶穌給怹講：「新子婿及賀娶的人相及佇啲，賀娶的人豈會哀傷嗎？獨獨時日欲到，新子婿對怹中間無去，彼時怹就欲禁食。
MAT|9|16||無人用新布補舊衫；因為所補的彼塊會糾裂彼領衫，伊的破孔閣卡大。
MAT|9|17||人也無用新酒貯佇舊皮囊；若是有，就囊裂，酒漏，囊亦續歹。獨獨用新酒貯佇新皮囊，就二項攏保全。」
MAT|9|18||講諸個話的時，抵當有一個官來拜伊，講：「我的查某子抵仔死，總是你來用手摸伊，伊就會活。」
MAT|9|19||耶穌起來隨伊去；伊的學生亦去。
MAT|9|20||抵當有一個婦仁人，血漏十二年，行倚伊的尻脊後，摸伊衫仔裾的鬚；
MAT|9|21||因為伊心內拍算講：「我干單摸伊的衫，就會好。」
MAT|9|22||耶穌越轉身，看伊，就講：「婦仁人啊，做你安心！你的信互你好啦。」對彼時，婦仁人就好。
MAT|9|23||耶穌到彼個官的厝，看見歕笛仔的，也有眾人啲哭，
MAT|9|24||就講：「退去！因為查某囝仔呣是死，是啲睏。」怹就冷笑伊。
MAT|9|25||已經趕眾人出，就入去，牽伊的手，查某囝仔就起來。
MAT|9|26||此個風聲遍傳佇彼個地方。
MAT|9|27||耶穌對遐經過，有二個睛暝人隨伊，叫講：「大衛的後裔，憐憫阮！」
MAT|9|28||已經入厝，睛暝人就近伊。耶穌給怹講：「恁信我會做此個事嗎？」應講：「主啊，有。」
MAT|9|29||伊就摸怹的目睭，講：「照恁的信給恁做成。」
MAT|9|30||怹的目睭就開。耶穌嚴嚴吩咐怹講：「謹慎，莫得互人知。」
MAT|9|31||若是怹出去，遍傳伊的名佇彼地方。
MAT|9|32||怹出去的時，抵當有人導一個啞口患著鬼者來就近耶穌。
MAT|9|33||鬼已經趕出，啞口者就講話。許個眾人攏奇怪，講：「以色列中，未曾看見按呢。」
MAT|9|34||若是法利賽人講：「伊倚靠鬼王來趕鬼。」
MAT|9|35||耶穌遍行諸個城諸個鄉社，佇怹的會堂教示人，傳天國的福音，醫好逐樣的症頭逐樣的病疼。
MAT|9|36||伊看見許個眾人，就可憐怹；因為怹困苦四散，親像羊無牧者。
MAT|9|37||對按呢就給伊的學生講：「通收成的是多，做工者是少。
MAT|9|38||所以，恁著求園主迫工去給伊收成。」
MAT|10|1||耶穌就叫伊十二個學生來，互怹有制壓邪神的權，來趕逐怹，續醫好逐樣的症頭逐樣的病疼。
MAT|10|2||十二使徒的名就是諸個：頭一個西門（叫做彼得），及伊的兄弟安得烈，西庇太的子雅各及伊的兄弟約翰，
MAT|10|3||腓力及巴多羅買，多馬及抽餉的馬太，亞勒腓的子雅各，及達太，
MAT|10|4||加拿尼的西門，及加略人猶大就是賣耶穌的。
MAT|10|5||耶穌差此十二人，續吩咐怹講：「外邦的路，莫得行；撒瑪利亞人的城，莫得入；
MAT|10|6||卡好著去就近以色列家失落的羊，
MAT|10|7||行的時著傳，講『天國近啦！』
MAT|10|8||醫好有病的，互死的復活，互癩[疒哥]的清氣，趕鬼。恁白白得著，著白白互人。
MAT|10|9||恁的腰肚內，攏呣通有金銀銅；
MAT|10|10||路裡亦莫得有褡褳；莫得二領衫，莫得鞋，莫得枴仔。因為做工人堪得得著伊的飲食。
MAT|10|11||恁所入的無論甚麼城，甚麼鄉里，著探聽其中是誰會堪得，就踮佇遐，到離開的時。
MAT|10|12||入彼個厝，著給伊請安。
MAT|10|13||彼個厝若會堪得，就互恁的平安到佇伊，若bē堪得，就互恁的平安歸佇恁。
MAT|10|14||見若呣接納恁、呣聽恁的話的，出彼個厝，彼個城的時，著拂去恁腳裡的土粉。
MAT|10|15||我實在給恁講，當審判的日，所多瑪及蛾摩拉的地方，比彼個城猶卡快擔當！」
MAT|10|16||「今我差恁，親像羊佇豺狼的中間；所以恁著智識親像蛇，純良親像鴿仔。
MAT|10|17||總是著持防人；因為怹欲將恁交互公會，亦欲佇怹的會堂鞭拍恁，
MAT|10|18||閣恁亦欲為著我的緣故受拖到總督及君王的面前，來做干證佇怹及外邦人。
MAT|10|19||若是恁受送交的時，莫得掛慮欲怎樣講，抑是講甚麼話。因為所著講的，欲佇彼時賞賜恁；
MAT|10|20||因為呣是恁家己講，是恁的父的神踮佇恁啲講。
MAT|10|21||兄弟欲將兄弟送交去死，父款待子亦按呢；子兒欲起來攻擊父母，互怹死；
MAT|10|22||亦恁因為我的名欲互眾人怨恨。獨獨吞愞到路尾的伊欲得著救。
MAT|10|23||佇此個城窘逐恁，著走到彼城。我實在給恁講，以色列諸個城，恁行未𥦁，人子就到。
MAT|10|24||學生bē pôaⁿ過先生；奴僕bē pôaⁿ過主人。
MAT|10|25||學生親像先生，奴僕親像主人，就夠額。人既然叫家主做別西卜，何況叫伊家內的人？」
MAT|10|26||「所以，莫得驚怹；因為無有蓋密後來無露出的事，亦無有隱密後來無互人知的。
MAT|10|27||我佇暗中給恁講的，恁著佇光明的所在講出；俯佇耳孔給恁講的，著佇厝頂傳伊。
MAT|10|28||許個害死身軀、bē害死靈魂的，莫得驚怹；獨獨彼個會滅靈魂及身軀佇地獄的，卡著驚。
MAT|10|29||二隻雀鳥仔豈呣是賣一分銀嗎？若呣是恁的父有准，一隻亦bē磕落地；
MAT|10|30||就恁的頭毛亦攏過算。
MAT|10|31||所以，恁莫得驚，恁比多多雀鳥仔卡貴氣！」
MAT|10|32||「所以見若佇人的面前認我的，我亦佇我佇天裡的父的面前欲認伊；
MAT|10|33||見若佇人的面前呣認我的，我亦佇我佇天裡的父的面前欲呣認伊。」
MAT|10|34||「莫得拍算我來是欲互地上和平；我來呣是欲互伊和平，就是㧒落刀劍。
MAT|10|35||因為我來是互子及伊的老父絕情，查某子及伊的老母，媳婦及伊的乾家，亦欲按呢。
MAT|10|36||閣人的對敵就是伊家己家內的人。
MAT|10|37||「疼父母卡過頭佇疼我的，bē堪得佇我；疼子查某子卡過頭佇疼我的，bē堪得佇我；
MAT|10|38||呣背家己的十字架來隨佇我的後面的，亦bē堪得佇我。
MAT|10|39||得著伊的生命的人，欲失落伊；為著我失落伊的生命的人，欲得著伊。」
MAT|10|40||「接納恁的就是接納我；接納我的就是接納差我的。
MAT|10|41||為著先知的名來接納先知的，欲得著先知的賞；為著義人的名來接納義人的，欲得著義人的賞。
MAT|10|42||見若為著學生的名，干單用一杯冷水互諸個細子的一個飲的，我實在給恁講，伊決斷bē失落伊的賞。」
MAT|11|1||耶穌吩咐伊十二個學生明白，就離開遐，欲佇怹許個城教示人及傳道。
MAT|11|2||約翰佇監裡聽見基督所行的事，就差學生問伊講：
MAT|11|3||「所欲來的是你嗎？抑是阮著向望別人啊？」
MAT|11|4||耶穌應講：「恁著去，將恁所聽見所看見的、給約翰講。
MAT|11|5||就是睛暝者看見，跛腳者行，癩[疒哥]者清氣，臭耳聾者聽見，死的人復活，喪鄉人得著聽福音。
MAT|11|6||見若無佇我來著觸的有福氣！」
MAT|11|7||怹去的時，耶穌才提起約翰給眾人講：「恁前出去曠野欲看甚麼？是蘆竹互風吹振動嗎？
MAT|11|8||恁出去愛看甚麼？是人穿幼軟的衣裳嗎？你看，穿幼軟的是佇王宮。
MAT|11|9||若是按呢恁出去欲啥事？是欲看先知嗎？是啦。我給恁講，伊是猶卡贏過先知。
MAT|11|10||此人就是經裡所指的講：『我差我的使者佇你的面前，伊欲佇你的頭前備辦你的路』。
MAT|11|11||我實在給恁講，婦仁人所生的，從中未有興起卡大佇行洗禮的約翰；總是佇天國的微細的，猶卡大伊。
MAT|11|12||對行洗禮約翰的時日到今，天國互人強強取，強的人用力取伊。
MAT|11|13||因為眾先知及律法有讖語到約翰的時。
MAT|11|14||恁若甘願承受，此人就是啲欲來的以利亞。
MAT|11|15||有耳孔通聽的，著聽！
MAT|11|16||此世代我欲用甚麼來比並伊？是親像囝仔坐佇街市裡，來叫怹的同伴，講：
MAT|11|17||阮對恁歕笛仔，恁無跳舞；阮曾悲哀，恁無搥胸。
MAT|11|18||因為約翰來，無食無飲，人就講伊患著鬼；
MAT|11|19||人子來，亦食亦飲，人就講伊是貪食好酒的人，抽餉及歹人的朋友。若是智慧對伊的所行顯明伊是著。」
MAT|11|20||耶穌曾佇許個城行多多權能，因為怹攏無反悔，彼時才責備怹，講：
MAT|11|21||「哥拉汛啊，你有災禍！伯賽大啊，你有災禍！因為佇恁中間所行諸個權能，若有行佇推羅及西頓，怹就早早穿麻衫摻火灰來反悔。
MAT|11|22||若是我給恁講，當審判的日，推羅及西頓比恁猶卡快擔當！
MAT|11|23||迦百農啊，你豈會得著舉起到天嗎？你欲墜落陰府；因為佇你的中間所行諸個權能，若有行佇所多瑪，就到今仔日伊猶佇啲。
MAT|11|24||若是我給恁講，當審判的日，所多瑪的地方比你卡快擔當！」
MAT|11|25||當彼時，耶穌應講：「父啊，天地的主，我謳咾你！因為你將諸個事對智慧聰明的有隱密伊，對細子有顯明伊。
MAT|11|26||父啊，是啦，因為你看按呢做歡喜。
MAT|11|27||萬項有，對我的父交付我；父以外，無一個識子；子及子所愛欲指示的以外，無一個識父。
MAT|11|28||恁見若著磨擔重擔的著就近我，我欲互恁安息。
MAT|11|29||我心內溫柔謙遜，恁背我的軛，來對我學；就恁的心神會得著安息。
MAT|11|30||因為我的軛是快，我的擔是輕。」
MAT|12|1||當彼時，耶穌佇安息日對麥園經過。伊的學生枵，就摘麥穗來食。
MAT|12|2||若是法利賽人看見，就給伊講：「你看，你的學生行安息日所呣應該行的事！」
MAT|12|3||耶穌就給怹講：「大衛及跟隨的人枵的時所行的，恁無讀著嗎？
MAT|12|4||就是伊入上帝的厝，食排列的餅，這呣是伊及跟隨的人所通食的，獨獨祭司通若定。
MAT|12|5||抑是，恁亦呣曾讀律法所記載，當安息日，祭司佇殿裡犯著安息亦是無罪嗎？
MAT|12|6||獨獨我給恁講，佇遮有比殿卡大的。
MAT|12|7||總是恁若知，『我愛憐憫，無愛祭祀。』此句的意義，就無責罪無罪的人。
MAT|12|8||因為人子是安息日的主。」
MAT|12|9||耶穌離開遐，入怹的會堂。抵當有人一手枯焦。
MAT|12|10||人問伊講：「安息日行醫通嗎？」意思愛欲告伊。
MAT|12|11||伊就給怹講：「恁中間甚麼人有一隻羊，若佇安息日跋落坑，無給伊掠起來嗎？
MAT|12|12||何況人比羊加偌貴氣啊！所以，安息日行好事是通。」
MAT|12|13||就給彼人講：「伸你的手！」伊就伸，隨時好好，親像別支手。
MAT|12|14||法利賽人出去，相及計謀攻擊耶穌，看通怎樣滅伊。
MAT|12|15||耶穌知，就退去，離開遐，有多多人隨伊。就攏給怹醫；
MAT|12|16||亦警戒怹，莫得將伊報揚。
MAT|12|17||是欲應驗託先知以賽亞所講的，講：
MAT|12|18||你看，我的奴僕，我所揀的、我所疼的、我的心所歡喜的，我欲將我的神付互伊；伊欲用判斷通知外邦。
MAT|12|19||伊無欲相爭，無欲喧嚷；佇街市無人聽見伊的聲。
MAT|12|20||受傷的蘆竹，伊無欲遏折；欲熄的火星，伊無拍熄；到互公義會得勝。
MAT|12|21||外邦亦欲靠伊的名來向望。
MAT|12|22||彼時，有導一個患著鬼、睛暝掛啞口者來就近伊，伊就醫好伊，互啞口者講話，續會看見。
MAT|12|23||眾人攏卬愕，講：「此個總無是大衛的後裔哦？」
MAT|12|24||若是法利賽人聽見，就講：「此人趕鬼無呣是靠鬼王別西卜。」
MAT|12|25||耶穌知怹的意思，就給怹講：「見若國家己爭拼，會致到拋荒；見若城抑是家家己爭拼，的確徛bē住；
MAT|12|26||若撒但趕撒但，是家己爭拼，伊的國豈可徛會住？
MAT|12|27||設使我靠別西卜趕鬼，就恁的子弟趕鬼倚靠是誰啊？按呢，怹欲擬斷恁。
MAT|12|28||獨獨我若靠上帝的神趕鬼，就上帝的國已經到恁啦。
MAT|12|29||人怎樣會入猛人的厝，劫伊的家伙？豈呣著代先縛猛人，然後劫伊的厝嗎？
MAT|12|30||無同我的，就是對敵我；無及我收拾的，就是啲拍散。」
MAT|12|31||所以我給恁講：「見若罪惡謗瀆攏欲赦免伊，獨獨謗瀆聖神的，無欲赦免伊。
MAT|12|32||見若講話攻擊人子的，欲赦免伊；獨獨見若講話攻擊聖神的，不論今世來世，無欲赦免伊。」
MAT|12|33||「恁著掠彼個樹做好，伊的果子亦做好；或是掠彼個樹做歹，伊的果子亦做歹；因為對果子來識樹。
MAT|12|34||毒蛇的類啊！恁已經是歹，豈會講好話？因為是對心所充滿的，嘴就講出。
MAT|12|35||好人對所積聚的好，來發出諸個好；歹人對所積聚的歹，來發出諸個歹。
MAT|12|36||我給恁講，見若人所講的閒仔話，怹佇審判日，逐句著訴明；
MAT|12|37||因為對你的話欲稱你做義，亦對你的話欲擬你有罪。」
MAT|12|38||彼時，有經學士及法利賽幾若人應伊講：「先生啊，阮愛對你看一個神蹟。」
MAT|12|39||若是伊應講：「惡毒姦淫的世代求神蹟，除先知約拿的神蹟以外，無欲神蹟互怹。
MAT|12|40||因為親像約拿三日三暝佇大魚的腹肚內，人子亦欲按呢三日三暝佇地內。
MAT|12|41||尼尼微人當審判的時，欲及此世代的人相及起來，續擬怹的罪，因為怹對約拿所傳來反悔。何況佇遮有比約拿卡大的！
MAT|12|42||南方的女王當審判的時，欲及此世代的人相及起來，續擬怹的罪；因為伊對地的極頭來，欲聽所羅門智識的話。何況佇遮有比所羅門卡大的！」
MAT|12|43||「邪神已經離開人，經過無水的地，求安息，亦無得著。
MAT|12|44||就講：『我欲倒去所出來的厝。』到地，就看見空空，傾掃，修整，就去，閣帶七個神比家己卡歹的，入去徛起，
MAT|12|45||彼人路尾的景況比起頭的卡慘。此個歹的世代亦欲親像按呢。」
MAT|12|46||伊猶對眾人講話的時，抵當伊的老母及伊的兄弟徛佇外面，愛欲及伊講話。
MAT|12|47||有人給伊講：「你看，你的老母及你的兄弟徛佇外面，愛欲及你講話。」
MAT|12|48||就應彼個給伊講的講：「甚麼人是我的老母？甚麼人是我的兄弟啊？」
MAT|12|49||就伸手指伊的學生，講：「你看，我的老母及我的兄弟。
MAT|12|50||因為見若行我佇天裡的父的旨意的，就是我的兄弟姊妹及老母。」
MAT|13|1||當彼日，耶穌對厝內出去，坐佇海邊。
MAT|13|2||有多多陣的人聚集就近伊，致到伊上船來坐，歸陣的人攏徛佇岸裡。
MAT|13|3||就用多多項設譬喻給怹講：「你看，有撒種的出去撒種；
MAT|13|4||撒的時，有的磕落佇路邊，飛鳥到一盡食伊；
MAT|13|5||有的磕落佇石垎的地，土淺的位，因為土無深，就發真緊，
MAT|13|6||若是日出曝伊，因為無根就枯焦；
MAT|13|7||亦有的磕落佇茦仔內，茦仔發起，遮蔽伊；
MAT|13|8||有的磕落佇好的土地，結實，有的百倍，有的六十倍，有的三十倍。
MAT|13|9||有耳孔的，著聽！」
MAT|13|10||學生就近伊講：「你用譬喻給怹講是怎樣？」
MAT|13|11||伊應講：「天國的奧妙互恁知，亦無互怹。
MAT|13|12||因為見若有的，欲互伊，就伊有剩；無的，連伊所有的，亦欲搶伊。
MAT|13|13||所以我用譬喻給怹講，因為怹看亦看無見，聽亦聽無現，亦無曉悟。
MAT|13|14||以賽亞所讖語的，是應驗佇怹，講：恁聽是欲聽，若是決斷無曉悟；恁看是欲看，若是決斷看無見；
MAT|13|15||因為此個百姓心鈍，耳孔重，怹的目睭放瞌，驚了怹用目睭看見，用耳孔聽見，用心曉悟，來越輪轉，我就醫好怹。
MAT|13|16||「若是恁的目睭有福氣，因為怹看見；恁的耳孔有福氣，因為怹聽見。
MAT|13|17||因為我實在給恁講，前有多多先知及義人愛看恁所看見的，亦無看見，愛聽恁所聽見的，亦無聽見。」
MAT|13|18||「今此個撒種子者的譬喻恁著聽。
MAT|13|19||見若聽天國的道理也無曉悟的，彼個歹者就到，將所撒佇伊的心的搶去；這是撒佇路邊的。
MAT|13|20||撒佇石垎的地的，這是人聽道理，連鞭歡喜承受伊，
MAT|13|21||總是內面無根，不過是暫時若定，到為著道理抵著有患難、窘逐，連鞭著觸。
MAT|13|22||撒佇莿仔內的，這是人聽道理，亦世間的掛慮、錢財的迷惑遮蔽彼個道理，就無結實。
MAT|13|23||撒佇好土地的，這是人聽道理來曉悟，伊實在結實，所結的，有的百倍，有的六十倍，有的三十倍。」
MAT|13|24||閣設譬喻對怹講：「天國親像人撒好種子佇伊的園，
MAT|13|25||人睏的時，伊的仇讎來，撒稗佇麥中就去。
MAT|13|26||到麥發起來續結穗的時，稗亦出現。
MAT|13|27||家主的奴僕來給伊講：『頭家啊，你豈呣是撒好種子佇你的園嗎？對叨落有稗？』
MAT|13|28||伊給怹講：『這是仇讎做的。』奴僕給伊講：『你愛阮去薅伊嗎？』
MAT|13|29||伊就講：『無，驚了恁薅稗，連麥續拔起來。
MAT|13|30||容允二項平平大欉，聽候收割。到收割的時，我欲給割的講，代先拾許個稗，縖歸把通燒伊；獨獨麥著收入我的粟倉。』」
MAT|13|31||閣設譬喻對怹講：「天國親像一粒芥菜子，人提去撒佇伊的園。
MAT|13|32||此個是百項種子的第一細，到伊大欉，是卡大攏總的菜蔬，續成做樹，致到空中的鳥來歇佇伊的枝。」
MAT|13|33||閣用譬喻給怹講：「天國親像酵，婦仁人提去，囥佇三斗麵粉的內面，到攏發酵。」
MAT|13|34||諸個攏是耶穌用譬喻給眾人講；若呣是用譬喻，就無所給怹講。
MAT|13|35||來應驗早託先知所講的，講：我欲開嘴設譬喻，闡明創造世間以來所隱密的。
MAT|13|36||彼時，耶穌互眾人四散，才入厝。伊的學生就近伊，講：「園的稗仔的譬喻給阮解明。」
MAT|13|37||伊應講：「撒好種子的是人子；
MAT|13|38||園就是世間；好種子的就是天國的子；稗就是歹者的子；
MAT|13|39||撒稗的仇讎就是魔鬼；收割的時是世界的路尾；割的就是天使。
MAT|13|40||所以親像拾稗仔來用火燒，佇世界的路尾亦欲按呢。
MAT|13|41||人子欲差伊的天使對伊的國內收拾見若互人著觸的及做不法的，
MAT|13|42||㧒怹佇火爐；佇遐欲有啼哭咬牙切齒。
MAT|13|43||彼時，義人欲發出光親像日，佇怹的父的國。有耳孔的，著聽！」
MAT|13|44||「天國親像寶貝囥佇園裡，人抵著就囥密伊，因為歡喜才去賣一切所有的，來買彼區園。
MAT|13|45||閣天國親像生理人尋好的珠，
MAT|13|46||抵著一粒不止值錢的，就去賣一切所有的，來買伊。
MAT|13|47||閣天國親像網拋佇海裡，聚集逐類的水族，
MAT|13|48||已經滿，就拖上坪，坐啲，拾好的入器具，呣好的㧒擲佇外面。
MAT|13|49||世界的路尾亦欲按呢。諸個天使欲出來，對義人的中間來分別歹人，
MAT|13|50||㧒怹佇火爐；佇遐欲有啼哭咬牙切齒。」
MAT|13|51||「諸個恁攏會曉得bē？」怹講：「會。」
MAT|13|52||伊給怹講：「所以見若經學士做天國的學生的，是親像家主對伊的庫房提出新舊的物的。」
MAT|13|53||耶穌已經講諸個譬喻明白，就離開遐。
MAT|13|54||到伊的本鄉，佇怹的會堂教示怹，致到怹卬愕，講：「此人對叨落得著此個智慧，及諸個權能啊？
MAT|13|55||此個豈呣是木匠的子嗎？伊的老母豈呣是叫做馬利亞？伊的兄弟雅各、約瑟、西門、猶大嗎？
MAT|13|56||伊的姊妹豈無攏及咱佇遮嗎？按呢此人對叨落得著諸個一切啊？」
MAT|13|57||怹就厭賤伊。若是耶穌給怹講：「先知人佇本鄉本家以外，無呣尊貴。」
MAT|13|58||耶穌佇遐無行多多權能，因為怹無信伊。
MAT|14|1||當彼時，分封的人君希律聽見耶穌的名聲，
MAT|14|2||就給伊的差用講：「此個就是行洗禮的約翰，伊是對死人中復活，所以有諸個權能對伊顯出。」
MAT|14|3||因為前希律為著伊的兄弟腓力的某希羅底的緣故，有掠約翰縛伊，關落監。
MAT|14|4||因為約翰曾給伊講：「你接納此個婦仁人是不法。」
MAT|14|5||希律愛刣伊，獨獨驚百姓，因為怹掠約翰做先知。
MAT|14|6||抵著希律做生日，希羅底的查某子跳舞佇怹中間，來互希律歡喜。
MAT|14|7||對按呢咒誓，允欲照伊所愛求的攏互伊。
MAT|14|8||伊互怹老母使唆，就講：「將行洗禮約翰的頭殼貯佇盤裡，就遮互我。」
MAT|14|9||王真憂悶，總是為著所咒的誓，閣有同桌的人佇啲，就命令互伊；
MAT|14|10||差人去監裡刣約翰。
MAT|14|11||將伊的頭殼貯佇盤裡，來互查某囝仔；伊就捧去互伊的老母。
MAT|14|12||伊的學生來，收伊的身屍去埋葬，就去給耶穌講。
MAT|14|13||耶穌聽見，就上船對遐退去曠野，家己住。眾人聽見，就對諸個城步行隨伊。
MAT|14|14||伊出去，看見歸大陣的人，就憐憫怹，醫好怹中間有病的。
MAT|14|15||日晚晡，學生就近伊，講：「遮是曠野，閣時已經過，著互眾人四散，通去鄉社買食。」
MAT|14|16||耶穌給怹講：「怹呣免去，恁互怹食！」
MAT|14|17||怹給伊講：「阮佇遮只有五個餅，二尾魚。」
MAT|14|18||伊講：「提來互我。」
MAT|14|19||就吩咐眾人坐佇草埔，就提彼五個餅，二尾魚，向天來祝謝，擘餅互學生，學生互眾人。
MAT|14|20||攏食到飽，拾所剩的屑仔，滿十二筐。
MAT|14|21||食的人，婦仁人囝仔以外，約略五千。
MAT|14|22||伊隨時迫學生上船，代先過去彼旁，聽候伊四散眾人。
MAT|14|23||四散眾人了後，就家己上山祈禱。已經暗，只有伊家己佇遐。
MAT|14|24||彼時船佇海中，互湧搖泏，因為是對頭風。
MAT|14|25||暝時四更，耶穌對海面行，就近怹。
MAT|14|26||學生看見伊行佇海面，就生驚，講：「是怪物！」因為驚，就喉叫。
MAT|14|27||耶穌連鞭及怹講話，講：「安恁的心，是我，呣免驚！」
MAT|14|28||彼得應伊講：「主啊！果然是你，就命令我行水面就近你。」
MAT|14|29||伊講：「來。」彼得就對船裡落去，行水面，欲就近耶穌；
MAT|14|30||總是看見風，就驚，啲欲沈落去，就喉叫講：「主啊，救我！」
MAT|14|31||耶穌隨時伸手牽伊，講：「小信的人，啥事僥疑？」
MAT|14|32||怹上船，風就定。
MAT|14|33||船裡的人拜伊，講：「你真正是上帝的子。」
MAT|14|34||已經過去，就到革尼撒勒地。
MAT|14|35||彼位的人識伊，差人去四方，導一切有病的來就近伊，
MAT|14|36||求伊若使互怹摸伊的衫仔裾的鬚；見若摸的人齊全好。
MAT|15|1||彼時，有法利賽人及經學士，對耶路撒冷來就近耶穌，講：
MAT|15|2||「你的學生啥事犯著古早人的流傳？因為食的時，怹無洗手。」
MAT|15|3||伊就應講：「啥事恁亦對恁的流傳來犯著上帝的命令啊？
MAT|15|4||因為上帝講：『著敬恁的父，恁的母』；閣有講：『罵父抑是罵母的，的確著互伊死。』
MAT|15|5||若是恁就講：『見若人對父抑是母講：你本所會通對我得著的利益已經獻去，
MAT|15|6||彼人就決斷無敬伊的父。』恁就對恁的流傳已經廢上帝的道理。
MAT|15|7||假好的人啊，以賽亞指恁來讖語的真正著。伊講：
MAT|15|8||此個百姓用嘴唇尊敬我，若是怹的心離開我遠遠；
MAT|15|9||怹敬拜我是空空，因為怹用人所命令的做教示來教示人。」
MAT|15|10||就叫眾人來，給怹講：「恁著聽來曉悟。
MAT|15|11||呣是對嘴入的會互人污穢，就是對嘴出的此個會互人污穢。」
MAT|15|12||彼時學生就近來給伊講：「法利賽人聽見此個話，真呣願，你知嗎？」
MAT|15|13||伊應講：「見若栽種的物，呣是我的天父所栽種的，欲拔伊的根。
MAT|15|14||出在怹！怹是睛暝啲導路的；若是睛暝給睛暝的導路，二個啲欲跋落陷坑。」
MAT|15|15||彼得應伊講：「此個譬喻請給阮解明。」
MAT|15|16||伊就講：「恁亦猶久未曉悟嗎？
MAT|15|17||豈bē曉得見若對嘴入的，落佇腹肚，來放佇廁池啊？
MAT|15|18||若是對嘴出的，是對心內發出，諸個互人污穢。
MAT|15|19||因為對心發出歹念頭、行兇、姦淫、私通、偷提、濫糝干證、謗瀆。
MAT|15|20||諸個是互人污穢；若是無洗手來食，bē互人污穢。」
MAT|15|21||耶穌對遐出去，退去到推羅、西頓的境界。
MAT|15|22||抵當有迦南的婦仁人出怹的交界，喉叫講：「主啊！大衛的後裔，憐憫我！我的查某子患著鬼真艱苦。」
MAT|15|23||耶穌無應伊一句。伊的學生來，求伊講：「著教伊去，因為伊佇咱的後面啲喉叫。」
MAT|15|24||伊就應講：「我奉差無呣是就近以色列家失落的羊若定。」
MAT|15|25||婦仁人來拜伊，講：「主啊，幫助我！」
MAT|15|26||若是伊講：「提子兒的餅㧒互狗仔是呣合。」
MAT|15|27||婦仁人講：「主啊，著；因為連狗仔亦會得食怹的主人桌腳磕落的餅幼。」
MAT|15|28||對按呢耶穌應講：「婦仁人啊，你的信大啦！照你所愛的，給你做成。」對彼時，伊的查某子已經好。
MAT|15|29||耶穌離開遐，到加利利海邊，上山啲坐，
MAT|15|30||有多多陣的人就近伊，續帶跛腳的、睛暝的、啞口者、破相的，及多多別款的來，下佇伊的腳前；就醫好怹。
MAT|15|31||致到眾人卬愕；因為看見啞口者講話，破相的攏好，跛腳的行，睛暝的看見，就歸榮光以色列的上帝。
MAT|15|32||耶穌叫伊的學生來，講：「我憐憫諸個人；因為怹已經及我住三日，亦無物通食。我呣甘互怹枵枵去，驚了怹路裡厭倦。」
MAT|15|33||學生給伊講：「阮佇曠野，對叨落有許多餅通互即多人食飽？」
MAT|15|34||耶穌給怹講：「恁有偌多餅？」應講：「七個，及淡薄細尾魚。」
MAT|15|35||就吩咐眾人坐佇地裡，
MAT|15|36||提彼七個餅及魚，祝謝，擘，交互學生；學生就互眾人，
MAT|15|37||攏食到飽，拾所剩的屑仔，貯滿七籃。
MAT|15|38||食者，婦仁人囝仔以外，共四千人。
MAT|15|39||既然互眾人四散，就上船，到馬加但的交界。
MAT|16|1||法利賽及撒都該人來試耶穌，請伊用對天的神蹟互怹看。
MAT|16|2||若是伊應講：「下昏時，恁講：『會好天啦。』因為天色紅。
MAT|16|3||亦早起時，恁講：『今仔日有風雨。』因為天色黑眑。恁會曉分別天色，獨獨bē分別諸個時的神蹟。
MAT|16|4||惡毒姦淫的世代求神蹟，獨獨約拿的神蹟以外，無欲神蹟互伊。」就離別怹去。
MAT|16|5||學生過去彼旁，bē記得帶餅。
MAT|16|6||耶穌給怹講：「著謹慎持防法利賽及撒都該人的酵。」
MAT|16|7||學生相及議論講：「是咱無帶餅哦。」
MAT|16|8||耶穌知，就講：「小信的人啊，啥事因為無餅相及議論啊？
MAT|16|9||恁猶久bē曉得？亦bē記得五千人食五個餅、恁拾幾筐啊？
MAT|16|10||亦四千人食七個餅、恁拾幾籃啊？
MAT|16|11||恁怎樣bē曉得我所給恁講的，呣是指餅，『獨獨著持防法利賽及撒都該人的酵。』」
MAT|16|12||怹才會曉得伊所講的呣是持防餅的酵，就是法利賽及撒都該人的教。
MAT|16|13||耶穌已經到該撒利亞腓力比的境界，問伊的學生講：「人啲講人子是是誰？」
MAT|16|14||怹講：「有的講是行洗禮的約翰；有的講是以利亞；閣有的講是耶利米抑是先知人的一個。」
MAT|16|15||伊就給怹講：「若是恁講我是是誰？」
MAT|16|16||西門彼得應講：「你是基督，真活上帝的子。」
MAT|16|17||耶穌應伊講：「西門巴約拿，你有福氣啊！因為血氣肉體的無指示你，就是我佇天裡的父指示你。
MAT|16|18||我閣給你講，你就是彼得，佇此個石盤頂我欲起造我的教會；陰府的關隘也bē贏伊。
MAT|16|19||我欲用天國的鎖匙互你，見若你佇地裡縛的，佇天裡亦欲縛伊；見若你佇地裡放的，佇天裡亦欲放伊。」
MAT|16|20||彼時，就禁戒學生，莫得給人講伊是基督。
MAT|16|21||對彼霎起，耶穌才指示伊的學生知，伊著去耶路撒冷，對諸個長老、祭司頭、經學士受著多多苦楚，閣受害死，第三日復活。
MAT|16|22||彼得牽伊，責備伊講：「主啊，千萬呣通！此個決斷無欲到佇你。」
MAT|16|23||耶穌越轉身，給彼得講：「撒但，退去我的後面！你是我的塞礙；因為你所想呣是上帝的事，是人的事。」
MAT|16|24||彼時耶穌給伊的學生講：「人若愛隨我，著看無家己，夯伊的十字架來隨我。
MAT|16|25||因為，見若愛救伊的生命的，欲失落伊；見若為著我來失落伊的生命的，欲得著伊。
MAT|16|26||人若得著全世界，來喪失伊的生命，有甚麼利益？抑是人欲出甚麼來對換伊的生命？
MAT|16|27||因為人子用伊的父的榮光，及伊的天使欲來；彼時，欲照逐人的所行來報應。
MAT|16|28||我實在給恁講，徛佇遮的，有人猶未死，會看見人子佇伊的國來。」
MAT|17|1||過六日，耶穌另外帶彼得、雅各，及雅各的兄弟約翰，導怹絔上高山，
MAT|17|2||當怹的面前形狀變換，伊的面光映映親像日，伊的衫白親像光。
MAT|17|3||忽然，有摩西、以利亞對怹顯現，及伊講話。
MAT|17|4||彼得應耶穌講：「主啊，咱佇遮真好！你若愛，我欲佇遮搭三間寮仔，一間互你，一間互摩西，一間互以利亞。」
MAT|17|5||伊猶啲講話的時，忽然有光光的雲罩怹，閣有聲對雲裡出，講：「此個是我疼的子，我所歡喜的。恁著聽伊！」
MAT|17|6||學生聽見，就仆落去，盡在驚。
MAT|17|7||耶穌進前，摸怹，講：「起來，莫得驚！」
MAT|17|8||怹抬目無看見一人，只有耶穌若定。
MAT|17|9||落山的時，耶穌命令怹講：「人子猶未對死人中復活，莫得用所看見的給人講。」
MAT|17|10||伊的學生問伊講：「按呢就經學士講以利亞著先來，是怎樣？」
MAT|17|11||伊應講：「以利亞果然來，欲興起萬項事；
MAT|17|12||若是我給恁講，以利亞已經來，也怹呣識伊，照怹所愛來款待伊。親像按呢人子亦欲受怹的陷害。」
MAT|17|13||學生才會曉得伊所給怹講的，是指行洗禮約翰。
MAT|17|14||已經到眾人遐，有一人就近伊，跪伊，
MAT|17|15||講：「主啊，憐憫我的子！因為伊羊眩真艱苦，沓沓跋落火，沓沓跋落水。
MAT|17|16||我導伊就近你的學生，怹bē會醫好伊。」
MAT|17|17||耶穌應講：「嗐啊！呣信閣悖逆的世代啊，我欲及恁住偌久？我欲吞愞恁偌久？帶伊來遮就近我！」
MAT|17|18||耶穌責備鬼，鬼就對伊出；對彼一時囝仔就好。
MAT|17|19||彼時學生暗靜就近耶穌，講：「阮怎樣bē趕伊？」
MAT|17|20||伊給怹講：「是為著恁的小信。我實在給恁講，恁若有信，親像一粒芥菜子，恁就欲給此個山講：『對遮徙去遐亦欲徙去；閣恁啲欲無一項bē。』」
MAT|17|21||（總是此類，若呣是用祈禱、禁食，伊就無出去。）〔台語羅馬譯本無此節！〕
MAT|17|22||怹猶住加利利的時，耶穌給學生講：「人子欲受送交佇人的手。
MAT|17|23||怹欲刣伊，第三日復活。」學生真憂悶。
MAT|17|24||怹到迦百農，有收丁稅的就近彼得，講：「恁先生豈無納丁稅嗎？」
MAT|17|25||伊講：「有。」已經入厝，耶穌代先給伊講：「西門啊，你拍算怎樣？世上諸個王對是誰收餉及抽丁稅？是對家己的子兒？抑是對外面人啊？」
MAT|17|26||伊一下講：「對外面人。」耶穌就給伊講：「若是按呢，就子兒通呣免。
MAT|17|27||總是免致塞礙怹，你去海裡放釣，掠代先上釣的魚，開伊的嘴，欲得著銀一個，提來，為著我及你納互怹。」
MAT|18|1||當彼時，學生就近耶穌講：「佇天國甚麼人最大？」
MAT|18|2||耶穌就叫一個細漢囝仔，互伊徛佇怹中間，
MAT|18|3||講：「我實在給恁講，恁若無越轉來成做親像細漢囝仔的，決斷bē入天國。
MAT|18|4||所以見若家己謙卑親像此個細漢囝仔的，伊佇天國就是最大。
MAT|18|5||見若佇我的名接納此號細漢囝仔的一個，就是接納我。」
MAT|18|6||「見若互諸個信我的微小的一個受塞礙，彼人寧可有大石磨吊伊的頷頸，沈佇深海。
MAT|18|7||此世間有災禍啊，對有塞礙人的事；因為塞礙的事bē免得有，總是塞礙的事對是誰來，彼人有災禍！
MAT|18|8||設使你一手、一腳，塞礙你，就著斬㧒擲。你破相抑是跛腳，入佇活是好，卡得二手二腳㧒落永遠的火。
MAT|18|9||設使你一目塞礙你，就著挖㧒擲。你一目入佇活是好，卡得二目㧒落地獄的火。」
MAT|18|10||「恁著謹慎，莫得看輕諸個微細中的一個；因為我給恁講，怹的天使佇天裡，常常見我佇天裡的父的面。
MAT|18|11||恁拍算怎樣？人若有一百隻羊來拍呣見一隻，豈無且放下彼九十九隻，去山裡尋彼隻拍呣見的嗎？
MAT|18|12||｛人子到，是欲拯救失落的。」〔台語羅馬譯本無此節！〕｝
MAT|18|13||若果然尋著，我實在給恁講，伊為著彼隻歡喜，贏過九十九隻無拍呣見的！
MAT|18|14||按呢諸個微細中的一個沈淪，也呣是恁佇天裡的父的旨意。」
MAT|18|15||「設使你的兄弟得罪你，就著去，干單你及伊佇啲的時，指明伊的呣著。伊若聽你，就得著你的兄弟；
MAT|18|16||伊若呣聽，就著導一二人相及去，用二三人的嘴做干證，逐句話通做憑準。
MAT|18|17||若呣肯聽怹，就給教會講；若閣呣肯聽教會，就著看伊親像外邦人及抽餉的一樣。
MAT|18|18||「我實在給恁講，凡若恁佇地裡縛的，佇天裡也欲縛怹；凡若恁佇地裡解的，佇天裡也欲解怹。
MAT|18|19||我閣給恁講，設使恁中間二人佇地裡無論求甚麼，若是同心，就我佇天裡的父欲給怹做成。
MAT|18|20||因為不論甚麼所在，有二三人佇我的名聚集，我也佇怹中間。」
MAT|18|21||彼時，彼得倚來，給伊講：「主啊，我的兄弟得罪我，我赦免伊著幾擺？著七擺嗎？」
MAT|18|22||耶穌給伊講：「我無給你講著到七擺，就是到七十個七擺。
MAT|18|23||所以天國比並人君愛欲及伊的奴僕算數。
MAT|18|24||起頭算的時，有導一個欠伊千萬銀的來。
MAT|18|25||既然無通還，伊的主人命令著賣伊本身及伊的某子，連伊一切所有的來還。
MAT|18|26||彼個奴僕就仆啲拜伊，講：『主啊，著寬容我，我欲攏總還。』
MAT|18|27||奴僕的主人就憐憫，來放伊，閣赦免伊的債。
MAT|18|28||「彼個奴僕出去，抵著伊一個同做奴僕的欠伊一百個銀仔，就掠伊，叉伊的頷頸，講：『你所欠的著還！』
MAT|18|29||同做奴僕的仆啲求伊，講：『著寬容我，我欲還你。』
MAT|18|30||若是伊呣肯，就去給伊關落監，來聽候伊還所欠的。
MAT|18|31||諸個同做奴僕的看見此個代誌真憂悶，將攏總的事對主人講明。
MAT|18|32||對按呢伊的主人召伊來，給伊講：『歹的奴僕啊！因為你對我求，我就將你所欠的攏赦免，
MAT|18|33||你豈呣著憐憫你同做奴僕的，親像我憐憫你？』
MAT|18|34||伊的主人受氣，將伊交代刑杖，聽候伊一盡還所欠的。
MAT|18|35||按呢恁逐人無用心赦免恁的兄弟，就我的天父也欲按呢款待恁。」
MAT|19|1||耶穌講諸個話息，就離開加利利，到猶太的境內，約但河外。
MAT|19|2||有歸大陣的人隨伊，就佇遐醫好怹。
MAT|19|3||有法利賽人來試伊，講：「人不論甚麼緣故通離伊的某嗎？」
MAT|19|4||就應講：「恁豈無讀著創造的主，源起頭創造怹有男有女，
MAT|19|5||續講：『因為按呢人欲離開父母，結聯伊的某，二個欲成做一體。』
MAT|19|6||親像按呢，無閣做二個，是做一體。
MAT|19|7||所以，上帝所配合的，人呣通分開伊。」怹給伊講：「若是按呢，摩西怎樣吩咐用離書互伊，來離伊啊？」
MAT|19|8||伊給怹講：「摩西因為恁的心硬，准恁離某，若是對起頭呣是按呢。
MAT|19|9||閣我給恁講，見若人呣是為著姦淫的緣故，離伊的某來娶別個，就是行淫；娶人所離出的，也是行淫。」
MAT|19|10||學生給伊講：「人及伊的某的事既然是按呢，寧可無娶。」
MAT|19|11||伊就給怹講：「此號話呣是眾人所會承受的，只有得著賞賜的才會。
MAT|19|12||因為有閹的，對母胎出世就按呢，也有互人閹的，也有為著天國家己閹的。會承受的著承受伊。」
MAT|19|13||彼時，有人導細子就近伊，愛伊用手按怹來祈禱，學生責備怹。
MAT|19|14||若是耶穌講：「容允細子就近我，莫得禁伊；因為天國，是屬佇此號的。」
MAT|19|15||就用手按怹，離開遐去。
MAT|19|16||抵當有一人就近伊，講：「先生，我著行甚麼好通得著永活？」
MAT|19|17||伊給伊講：「你怎樣提起好來問我？好的是一個。總是你若愛入佇活，著守諸個誡命。」
MAT|19|18||伊給伊講：「是甚麼的？」耶穌講：「莫得刣死人；莫得行淫；莫得偷提；莫得濫糝做干證；
MAT|19|19||敬你的父母；著疼你的厝邊親像家己。」
MAT|19|20||少年人給伊講：「諸個我攏有守伊，猶久欠甚麼？」
MAT|19|21||耶穌給伊講：「你若愛做完全，著去賣你所有的，來互喪鄉人，就有財寶佇天裡；閣來隨我。」
MAT|19|22||少年人聽見這話，憂悶就去，因為伊產業真多。
MAT|19|23||耶穌就給伊的學生講：「我實在給恁講，富人入天國[人奧]啊！
MAT|19|24||我閣給恁講，駱駝穿過針鼻，比富人入上帝的國卡快！」
MAT|19|25||學生聽見大卬愕講：「若是按呢就是誰會得著救啊？」
MAT|19|26||耶穌看怹，講：「在佇人是bē會，在佇上帝萬事攏會。」
MAT|19|27||彼時彼得應伊講：「阮曾放拺一切來隨你，阮欲得著甚麼啊？」
MAT|19|28||耶穌給怹講：「我實在給恁講，恁諸個隨我，到閣興起的時，人子坐伊榮光的座位，恁也欲坐十二個座位，來審判以色列十二個支派。
MAT|19|29||見若為著我的名放拺厝宅，抑是兄弟、姊妹、老父、老母、子兒，抑是田園，欲得著百倍，來承接永活。
MAT|19|30||總是，代先的多多，欲做路尾；路尾的欲做代先。」
MAT|20|1||「因為天國親像家主透早出去倩工入伊的葡萄園，
MAT|20|2||及做工的人約一日一錢銀，就差怹入伊的園。
MAT|20|3||九點的時出去，閣看見有閒閒徛佇街市裡的，
MAT|20|4||就給怹講：『恁亦去葡萄園，我欲照公道互恁。』怹就去。
MAT|20|5||十二點及三點的時閣出去，也按呢做。
MAT|20|6||五點的時出去，閣抵著有人徛啲，就給怹講：『恁啥事通日閒閒徛佇遮啊？』
MAT|20|7||怹給伊講：『因為無人倩阮。』伊給怹講：『恁也去葡萄園。』
MAT|20|8||到日暗，園主給伊的管家講：『叫做工者，互怹工錢，對路尾來的起，到代先來的為止。』
MAT|20|9||許個五點鐘所倩者到，逐個領一錢銀。
MAT|20|10||代先倩者到，怹拍算欲領卡多，呣拘怹也逐個領一錢銀。
MAT|20|11||領了，就對家主耦耦唸講：
MAT|20|12||『阮通日拖磨受熱，許個路尾倩的，做工一點鐘久，竟然互怹及阮平？』
MAT|20|13||伊就對怹一人應講：『朋友啊，我呣是無公道款待你，你豈呣是及我約一錢銀嗎？
MAT|20|14||你的你提，做你去！我欲互此個路尾的及你平。
MAT|20|15||用我的物行我所愛豈bē做得？抑是因為我做好，你啲目赤嗎？』
MAT|20|16||親像按呢，路尾的，欲做代先；代先的，欲路尾。」
MAT|20|17||耶穌上耶路撒冷的時，佇路裡導十二個學生到邊仔，給怹講：
MAT|20|18||「今咱上耶路撒冷，人子欲受解送互諸個祭司頭及經學士。怹欲擬伊死罪，
MAT|20|19||也欲解送伊互外邦人，致到戲弄伊，鞭拍伊，釘伊佇十字架；第三日伊欲復活。」
MAT|20|20||彼時，西庇太的子的老母及伊的子就近來拜伊，求一項事。
MAT|20|21||伊給伊講：「你愛甚麼？」應講：「願你出命令互我此二個子佇你的國，一個坐你的正旁，一個坐你的倒旁。」
MAT|20|22||耶穌應講：「恁所求的恁呣知；我所欲飲的杯，恁會飲嗎？」應講：「會。」
MAT|20|23||伊給怹講：「我的杯，恁果然欲飲；總是坐我的正旁倒旁，呣是我會通互人，獨獨是我的父為著甚麼人備辦的，就互怹。」
MAT|20|24||十個學生聽見，就受氣彼二個兄弟。
MAT|20|25||耶穌叫怹來，講：「恁知外邦的人君做主來治理怹，怹的大人管轄怹。
MAT|20|26||獨獨恁中間呣是按呢；恁中間愛做大的，欲做恁的差用；
MAT|20|27||愛做頭的，欲做恁的奴僕。
MAT|20|28||親像人子來，呣是欲差用人，是欲互人差用，閣獻伊的生命，來贖回多多人。」
MAT|20|29||怹出耶利哥的時，歸大陣的人隨伊。
MAT|20|30||抵當有二個睛暝的坐佇路邊，聽見耶穌對遐過，就喝講：「主，大衛的後裔啊？憐憫阮！」
MAT|20|31||眾人嫌怹，教怹靜靜；若是怹閣卡大聲叫講：「主，大衛的後裔啊，憐憫阮！」
MAT|20|32||耶穌停腳，叫怹來，講：「愛我給恁做甚麼？」
MAT|20|33||怹給伊講：「主啊，阮愛得著目睭開！」
MAT|20|34||耶穌可憐怹，摸怹的目睭，怹連鞭看見，就隨伊。
MAT|21|1||怹行近耶路撒冷，到伯法其及橄欖山的時。
MAT|21|2||耶穌差二個學生，給怹講：「恁去對面的鄉社，連鞭會抵著一隻驢縛啲，有驢仔及伊佇啲；解開，牽伊來我遮。
MAT|21|3||若有人給恁講甚麼，就著講：『主欠用伊。』伊連鞭欲送伊來。
MAT|21|4||此個事成是欲應驗早託先知所講的，講：
MAT|21|5||著給郇的查某子講：你的王來就近你，溫柔，閣騎驢，及驢所生的驢仔。」
MAT|21|6||學生去照耶穌所吩咐怹的去行，
MAT|21|7||牽驢及驢仔來，將家己的衫舒佇怹頂面，耶穌就上去騎。
MAT|21|8||眾人中卡多將家己的衫舖佇路裡，有的剉樹枝舖佇路裡。
MAT|21|9||前行後隨的眾人喝講：大衛的後裔和散那！佇主的名來的得著謳咾！佇至高的和散那！
MAT|21|10||伊入耶路撒冷，通城搖泏，講：「此個是誰？」
MAT|21|11||眾人講：「此個是先知耶穌，對加利利的拿撒勒來的。」
MAT|21|12||耶穌入上帝的殿，趕出殿內一切買賣的人，捙倒換錢的人的桌，及賣鴿仔的人的椅，
MAT|21|13||給怹講：「有記載講：我的厝欲稱做祈禱的厝，若是恁諸個互伊做賊巢。」
MAT|21|14||睛暝的、跛腳的佇殿裡就近耶穌，伊就醫好怹。
MAT|21|15||獨獨諸個祭司頭及經學士看見伊所行的奇事，閣看見囝仔佇殿裡喝講：「大衛的後裔和散那！」就受氣，給伊講：「怹啲講的，你聽見無？」
MAT|21|16||耶穌給怹講：「有。恁豈呣曾讀著彼句，講『對囝仔及食奶者的嘴，你互謳咾的話齊備』嗎？」
MAT|21|17||就離開怹，出城到伯大尼，佇遐歇暝。
MAT|21|18||隔早起，倒來城裡的時，耶穌枵，
MAT|21|19||看見路邊一欉無花果樹，就倚近去，挽攏無，只有葉若定，就給樹講：「今了後，你永永無閣結果子。」彼欉無花果樹連鞭枯焦。
MAT|21|20||學生看了，就奇怪講：「無花果樹怎樣連鞭枯焦？」
MAT|21|21||耶穌應講：「我實在給恁講，恁若有信無僥疑，呣若此號行佇無花果樹的事恁會行，就若對此個山講：『著徙去㧒落海！』亦欲成。
MAT|21|22||閣祈禱的時，見若恁所求的，信就得著。」
MAT|21|23||耶穌入殿，教示人的時，諸個祭司頭及百姓的長老就近伊講：「你用甚麼權行諸個事？閣是誰互你此個權？」
MAT|21|24||耶穌應講：「我亦有一句話欲問恁，恁若給我講，我才欲給恁講我用甚麼權行諸個事。
MAT|21|25||約翰的洗禮是對叨落來？是對天？抑是對人？」怹私奇議論講：「若講『對天』，伊欲給咱講：『按呢，恁啥事呣信伊？』
MAT|21|26||若講『對人』，咱又驚百姓，怹攏掠約翰做先知。」
MAT|21|27||就應耶穌講：「阮呣知。」伊就給怹講：「我亦無欲給恁講我是用甚麼權行諸個事，總是恁拍算怎樣？」
MAT|21|28||「人有二個子。就近彼個頭一個講：『子啊，今仔日去葡萄園做工。』
MAT|21|29||應講：『我呣』，後來反悔，就去。
MAT|21|30||閣就近第二個亦按呢講。應講：『主啊，我欲』，就竟然無去。
MAT|21|31||此二個叨落一個行老父的意思啊？」怹講：「頭一個。」耶穌給怹講：「我實在給恁講，諸個抽餉的及娼妓代先恁入上帝的國。
MAT|21|32||因為約翰佇義的路就近恁，恁無信伊；抽餉的及娼妓就信伊，閣恁看了亦無反悔去信伊。」
MAT|21|33||「閣聽一個譬喻：有一個家主栽一園葡萄，用籬笆圍伊，內面開酒窟，起一個守更樓租互佃戶，就去別所在。
MAT|21|34||收果子時欲到，就差伊的奴僕就近佃戶收伊的果子。
MAT|21|35||佃戶掠伊的奴僕，一個拍，一個刣，一個用石頭擲。
MAT|21|36||閣差別個奴僕，比前卡多；怹猶原按呢款待怹。
MAT|21|37||後來差伊的子就近怹，想講：『怹欲尊敬我的子。』
MAT|21|38||若是佃戶看見彼個子，就相及講：『此個是伊的後嗣。來，給伊刣死，通得伊的業。』
MAT|21|39||就掠伊，捙伊出園外，害死伊。
MAT|21|40||今園主若到欲怎樣來辦諸個佃戶？」
MAT|21|41||怹給伊講：「伊欲用惡報來滅諸個惡人，將葡萄園租別個佃戶，就是照時納果子的。」
MAT|21|42||耶穌對怹講：「經裡所記載：師傅所棄拺的石成做厝角頭的石。這是主所成的，咱的目睭看做奇怪。恁豈未讀嗎？
MAT|21|43||所以我給恁講，上帝的國欲對恁搶去，來賞賜結伊的果子的百姓。
MAT|21|44||閣跋倒佇此塊石頂的，啲欲破糊糊；互此塊石壓佇伊頂面的，欲幼末末。」
MAT|21|45||諸個祭司頭及法利賽人聽見伊的譬喻，知伊所講的是指怹。
MAT|21|46||就愛欲掠伊，若是驚眾人，因為眾人掠伊做先知。
MAT|22|1||耶穌應伊閣用譬喻給怹講：
MAT|22|2||「天國比並人君給伊的子備辦婚姻的筵席，
MAT|22|3||差伊的奴僕，召所請的來赴筵席，若是怹呣來。
MAT|22|4||閣差別個奴僕，講：『去給所請的講，我的桌已經備辦便，我的牛及肥的精牲已經刣，百項物攏便，著來赴筵席。』
MAT|22|5||怹無要緊做怹去；一個去伊的田園；一個去伊的生理場；
MAT|22|6||其餘的掠伊的奴僕，凌辱怹，刣怹。
MAT|22|7||人君受氣，差伊的軍兵剿滅許個兇犯，續燒怹的城。
MAT|22|8||就給伊的奴僕講：『婚姻的筵席已經便，若是所請的bē堪得。
MAT|22|9||所以恁去大路頭，見若所抵著的，攏請伊來赴筵席。』
MAT|22|10||許個奴僕出去路裡，聚集凡所抵著的，無論好歹，婚姻的客廳人客就滿。
MAT|22|11||人君入去看人客，看見佇遐一人無穿禮服，給伊講：
MAT|22|12||『朋友啊，你無穿婚姻的禮服，怎樣入來遮？』
MAT|22|13||伊就靜靜。彼時人君給諸個差用講：『縛伊的腳手，將伊㧒佇外面黑暗的所在；佇遐欲有啼哭、咬牙、切齒。』
MAT|22|14||因為受召的多，受揀的少。」
MAT|22|15||彼時，法利賽人去參詳，看通怎樣就伊的話來罩伊，
MAT|22|16||就差怹的學生及希律黨就近伊，講：「先生啊，阮知你是真實，閣用真實將上帝的路教示人，你也無掠甚麼人做要緊，因為你無看人的外貌。
MAT|22|17||納稅互該撒合宜抑無？你拍算怎樣？請給阮講。」
MAT|22|18||耶穌知怹的歹，就講：「假好的人啊，啥事試我？
MAT|22|19||用納稅的銀仔互我看！」怹就提一個銀仔互伊。
MAT|22|20||耶穌給怹講：「此個像及號是是誰？」
MAT|22|21||給伊講：「該撒。」伊就給怹講：「按呢，恁著將該撒的物納互該撒；將上帝的物納互上帝。」
MAT|22|22||怹聽見就奇怪，離開伊去。
MAT|22|23||彼日有撒都該人，就是講人無復活的。就近伊問講：
MAT|22|24||「先生啊，摩西講：『人死，也無子，伊的小弟著娶伊的某，生子來續接伊的兄。』
MAT|22|25||今阮中間有兄弟七人，大的娶，就死去，無子，留伊的某互小弟。
MAT|22|26||第二個，第三個，到第七個，也攏是按呢。
MAT|22|27||到尾，彼個婦仁人也死。
MAT|22|28||按呢，佇復活的時，七人中婦仁人欲做是誰的某？因為攏有娶伊。」
MAT|22|29||耶穌應伊講：「恁錯啦；因為恁呣識聖經，及上帝的權能。
MAT|22|30||因為復活的時，無嫁無娶，是親像天使佇天裡。
MAT|22|31||論到死人復活，豈未讀著上帝所給恁講的？
MAT|22|32||講：『我就是亞伯拉罕的上帝，以撒的上帝，雅各的上帝。』伊呣是死人的上帝，是活人的上帝。」
MAT|22|33||眾人聽見，奇怪伊的教示。
MAT|22|34||法利賽人聽見伊已經塞密撒都該人的嘴，就相及聚集。
MAT|22|35||其中一人做教法師的，試伊，問講：
MAT|22|36||「先生啊，律法中甚麼誡最大？」
MAT|22|37||伊給伊講：「你著盡心、盡性、盡意疼主──你的上帝。
MAT|22|38||此個誡是大的，也是頭一個。
MAT|22|39||第二個也相親像，是講，你著疼厝邊親像家己。
MAT|22|40||此二條誡是全律法及先知的總根頭。」
MAT|22|41||法利賽人聚集的時，耶穌問怹講：
MAT|22|42||「論基督，恁拍算怎樣？伊是是誰的後裔？」怹給伊講：「是大衛的。」
MAT|22|43||伊給怹講：「按呢，就大衛互聖神感動，怎樣稱伊做主啊，講：
MAT|22|44||主給我的主講：坐我的大旁，聽候我將你諸個對敵下佇你的腳下。
MAT|22|45||大衛既然稱伊做主，就基督怎樣做伊的後裔啊？」
MAT|22|46||無人會應伊一句。對彼日，也無人敢閣問伊。
MAT|23|1||彼時，耶穌給眾人及伊的學生講：
MAT|23|2||「經學士及法利賽人坐摩西的位，
MAT|23|3||所以見若怹所給恁講的，攏著行來守伊。總是莫得照怹的所做來行；因為怹有講，也無行。
MAT|23|4||怹用重閣[人奧]擔的擔，縛來下佇人的肩頭頂，若是怹家己呣肯用一支指頭仔振動伊。
MAT|23|5||怹一切的所做攏是欲互人看才做，因為怹的佩經做卡闊，衫仔裾的鬚做卡長，
MAT|23|6||愛筵桌裡坐大位，會堂內坐高位，
MAT|23|7||街市裡互人請安，也互人稱呼怹拉比。
MAT|23|8||若是恁莫得互人稱做拉比，因為恁的先生是一個；恁攏是兄弟。
MAT|23|9||佇地裡也莫得稱人做父，因為恁的父是一個，就是佇天裡的。
MAT|23|10||也莫得互人稱做先生，因為恁的先生是一個，就是基督。
MAT|23|11||若是恁中間做大的，欲做恁的差用。
MAT|23|12||凡若自高的，欲互伊卑微；家己卑微的，欲高升伊。
MAT|23|13||「恁假好的經學士及法利賽人有災禍啊！因為恁佇人的面前，關密天國，恁家己無入，啲欲入的人，恁也呣准怹入。
MAT|23|14||｛「恁假好的經學士及法利賽人有災禍啊！因為恁僥吞守寡人的家伙，假意長長祈禱。所以欲受罪閣卡重！〔台語羅馬譯本無此節！〕｝
MAT|23|15||「恁假好的經學士及法利賽人有災禍啊！因為恁遍行水路陸路，互一人入教，既然入，就互伊做地獄的人，比恁加倍。
MAT|23|16||「恁睛暝做導頭的有災禍啊！恁講：『見若指殿來咒誓的，無事；獨獨見若指殿裡的金來咒誓的，就著守伊。』
MAT|23|17||恁戇閣睛暝，因為叨落一項卡大？是金？抑是互金成聖的殿啊？
MAT|23|18||恁亦講：『見若指壇來咒誓的，無事；獨獨見若指壇頂的禮物來咒誓的，就著守伊。』
MAT|23|19||恁睛暝啊；因為叨落一項卡大？是禮物？抑是互禮物成聖的壇？
MAT|23|20||所以，人指壇來咒誓，是指壇及見若佇伊頂面的來咒誓；
MAT|23|21||人指殿來咒誓，是指殿及踮佇彼內面的來咒誓；
MAT|23|22||人指天來咒誓，是指上帝的座位及坐佇彼頂面的來咒誓。
MAT|23|23||「恁假好的經學士及法利賽人有災禍啊！因為恁將薄荷、八角、麻芹十份抽一份，若是律法的卡對重的，就是公義、憐憫，及信實，恁就放拺。總是諸個是應該著行的，許個也是呣通放拺。
MAT|23|24||恁睛暝做導頭的，蚊仔就瀘起來，駱駝就吞落去。
MAT|23|25||「恁假好的經學士及法利賽人有災禍啊！因為恁清氣杯盤的外面，若是彼內面貯勒索及放蕩滿滿。
MAT|23|26||你睛暝的法利賽人啊，代先清氣杯盤的內面，互伊的外面亦會清氣。
MAT|23|27||「恁假好的經學士及法利賽人有災禍啊！因為恁親像粉白的墓，外面看是媠，若是內面貯死人的骨頭及逐項的污穢滿滿。
MAT|23|28||按呢，恁外面互人看是義，若是內面就假好及不法滿滿。
MAT|23|29||「恁假好的經學士及法利賽人有災禍啊！因為恁創先知人的墓，修整義人的墳墓，
MAT|23|30||亦講：『設使阮佇阮祖的時，就無及怹有份佇流先知人的血。』
MAT|23|31||按呢恁家己干證是做刣先知人者的後裔。
MAT|23|32||做恁去滿恁祖的份量！
MAT|23|33||蛇啊，毒蟲的類啊！恁豈會逃閃地獄的刑罰？
MAT|23|34||所以我差先知、智識的人，經學士就近恁，有的恁欲刣伊，欲釘伊佇十字架；也有的欲佇恁的會堂用鞭拍伊，對此個城趕逐怹到彼個城，
MAT|23|35||致到地上所流義人的血，攏歸佇恁，就是對義人亞伯的血到巴拉加的子撒迦利亞的血，伊是恁所刣佇殿及壇的中間的。
MAT|23|36||我實在給恁講，諸個事攏欲歸佇此代。」
MAT|23|37||「耶路撒冷啊，耶路撒冷啊，就是刣死先知人，用石頭擲奉差到佇伊的。我偌多擺愛聚集你的子兒，親像雞母聚集伊的雞仔佇翅下，若是恁呣愛。
MAT|23|38||你看！恁的厝欲拋荒留啲互恁。
MAT|23|39||因為我給恁講，今了後，恁無看見我，聽候恁講：『佇主的名來的得著福氣。』」
MAT|24|1||耶穌出殿，抵啲行，伊的學生就近伊，用殿堂許個厝報伊看。
MAT|24|2||若是伊應講：「恁無看見諸個嗎？我實在給恁講，佇遮欲無一塊石留佇石頂，也無捙落去。」
MAT|24|3||耶穌坐佇橄欖山的時，學生私奇就近伊講：「請給阮講，底時有諸個代誌？也你閣來，及世界的結局有甚麼兆頭？」
MAT|24|4||耶穌應講：「著謹慎，莫得互人迷惑。
MAT|24|5||因為欲有多多人佇我的名來，講：『我是基督』，來迷惑多多人。
MAT|24|6||恁欲聽見交戰及交戰的風聲，謹慎莫得驚；因為諸個的確有，總是末期猶未到。
MAT|24|7||因為百姓欲起來攻擊百姓，國欲起來攻擊國；多多所在欲有飢荒、地動。
MAT|24|8||諸個攏是苦痛的起頭。
MAT|24|9||彼時，人欲交付恁佇患難，刣死恁；恁因為我的名欲互萬邦怨恨。
MAT|24|10||也彼時，多多人欲受塞礙相解送，相怨恨；
MAT|24|11||閣有多多假先知欲起來，迷惑多多人。
MAT|24|12||因為不法大大加添，多多人的疼漸漸冷淡。
MAT|24|13||獨獨吞愞到路尾的，伊會得著救。
MAT|24|14||此個天國的福音欲傳到通天下，做干證佇萬邦，彼時末期就到。」
MAT|24|15||「所以恁看見早託先知但以理所講『彼個殘害可惡的』徛佇聖的所在（讀的人著曉悟）。
MAT|24|16||彼時，佇猶太的，著走去山裡；
MAT|24|17||佇厝頂的，莫得落來提伊家內的物；
MAT|24|18||佇園裡的，莫得倒去撒伊的衫。
MAT|24|19||當許個日，有娠孕及互嬰仔食奶的婦仁人有災禍啊！
MAT|24|20||恁著祈禱，免得恁的逃走，佇冬天時抑是安息日。
MAT|24|21||因為彼時欲有大患難，對世間的起頭到今，未曾有按呢，後來也決斷無。
MAT|24|22||若無減少許個日，就凡有肉體的無一個得救；獨獨為著揀的百姓，許個日欲減少。
MAT|24|23||彼時，若有人給恁講：『你看，基督佇遮』，抑是講：『佇遐』，恁莫得信！
MAT|24|24||因為欲有假基督，假先知起來，行大的神蹟及兆頭，欲是會，連揀的百姓也迷惑伊。
MAT|24|25||我已經代先給恁講。
MAT|24|26||所以人若給恁講：『你看，伊是佇曠野』，恁莫得出去！抑是講：『你看，伊是佇密厝』，恁莫得信！
MAT|24|27||因為親像閃爁對東勢啲閃，爁到西勢。人子的閣來也欲按呢。
MAT|24|28||身屍若佇遐，鷹鳥也欲聚集佇遐。」
MAT|24|29||「抵抵諸個日的患難了後，日欲黑暗，月無出光，星對天磕落，天象振動。
MAT|24|30||彼時，人子的兆頭欲出現佇天裡，佇地裡諸個族類攏欲啼哭。也欲看見人子，用權能、及大榮光，坐天的雲臨到。
MAT|24|31||伊欲差伊的天使，用號頭響亮的聲，怹欲對四方，此旁的天邊到彼旁的天邊，聚集伊所揀的百姓。」
MAT|24|32||「恁著對無花果樹取譬喻；當伊枝軟葉發的時，就知夏天近啦。
MAT|24|33||按呢，恁看攏總諸個事，就知已經近，到門口啦。
MAT|24|34||我實在給恁講，此世代決斷未過去，到諸個代誌攏成。
MAT|24|35||天及地欲廢無，我的話bē廢無。」
MAT|24|36||「若是論彼日，彼時，人呣知，天使也呣知，子也呣知，獨獨父知若定。
MAT|24|37||閣親像挪亞的日，人子的閣來也欲按呢。
MAT|24|38||因為大水的代先許個日，人啲飲食嫁娶，到挪亞入大船的日；
MAT|24|39||怹竟然呣知，到大水到一盡滅怹。人子的閣來也欲按呢。
MAT|24|40||彼時，欲有二人佇園裡，一個取去，一個放啲。
MAT|24|41||二個婦仁人挨磨，一個取去，一個放啲。
MAT|24|42||所以著張持，因為恁呣知恁的主甚麼日欲來。
MAT|24|43||家主若知賊甚麼更欲到，伊就張持無容允人挖空伊的厝；這是恁所知。
MAT|24|44||所以，恁亦著備辦便，因為恁無拍算的時，人子來啦。」
MAT|24|45||「是誰是盡忠智慧的奴僕，主人所設立，來管伊家內的人，通照時分米糧互怹？
MAT|24|46||主人來，抵著伊按呢行，彼個奴僕有福氣。
MAT|24|47||我實在給恁講，主人欲設立伊來管伊一切所有的。
MAT|24|48||獨獨彼個歹的奴僕若心內講：『我的主人啲延延』，
MAT|24|49||就拍許個及伊同做奴僕的，閣及醉漢相及飲食。
MAT|24|50||就佇無派批的日，呣知的時，彼個奴僕的主人欲到，
MAT|24|51||重重刑罰伊，處置伊及假好的人平等；佇遐欲有啼哭咬牙切齒。」
MAT|25|1||「彼時，天國欲比並十個在室女，抬怹的燈，出去迎接新子婿。
MAT|25|2||其中五個戇的，五個智識的，
MAT|25|3||戇的抬怹的燈，無另外帶油；
MAT|25|4||獨獨智識的，抬怹的燈另外帶油佇怹的器具內。
MAT|25|5||新子婿延延，就攏盹瞌睡啲睏。
MAT|25|6||半暝有大聲叫講：『新子婿來啦，恁出來接伊！』
MAT|25|7||彼時，諸個在室女攏起來修整怹的燈。
MAT|25|8||戇的給智識的講：『請將恁的油分阮，因為阮的燈欲熄啦。』
MAT|25|9||智識的應講：『驚了恁阮攏無夠；卡好去對賣的人家己買。』
MAT|25|10||去買的時，新子婿到。許個便的，及伊入婚姻的筵桌，門就關。
MAT|25|11||然後其餘的在室女亦來，講：『主啊，主啊，給阮開！』
MAT|25|12||若是伊應講：『我實在給恁講：，我呣識恁。』
MAT|25|13||所以，著張持，因為恁呣知，彼個日，彼個時。」
MAT|25|14||「因為親像一人欲去外國，就召伊家己的奴僕，將所有的交代怹；
MAT|25|15||一個互伊銀五千，一個互伊二千，一個互伊一千，各照怹的才調，就去外國。
MAT|25|16||領五千的隨時去做生理，閣趁五千。
MAT|25|17||領二千的亦是按呢閣趁二千。
MAT|25|18||獨獨彼個領一千的去就掘地，來囥密伊的主人的銀。
MAT|25|19||過久久，諸個奴僕的主人到，及怹算數。
MAT|25|20||領五千的來閣帶五千，講：『主啊，你交代我五千。你看，我有閣趁五千。』
MAT|25|21||伊的主人給伊講：『好啊，好閣盡忠的奴僕，你佇少的已經盡忠，我欲設立你來管多的；通入你的主人的快樂。』
MAT|25|22||領二千的亦來，講：『主啊，你交代我二千。你看，我有閣趁二千。』
MAT|25|23||伊的主人給伊講：『好啊，好閣盡忠的奴僕，你佇少的已經盡忠，我欲設立你來管多的；通入你的主人的快樂。』
MAT|25|24||領一千的亦來，講：『主啊，我知你是嚴轄的人，未撒的所在就欲收割，未分散的所在就欲拾做堆，
MAT|25|25||所以我驚，就將你一千銀去埋佇地裡。今你的原物還你。』
MAT|25|26||伊的主人就應伊講：『歹閣貧憚的奴僕啊，你既然知我無撒的所在就欲收割，未分散的所在就欲拾做堆，
MAT|25|27||就著將我的銀下佇錢店，我來的時，通得著我的本銀及利息。
MAT|25|28||所以著對伊提彼一千來，互彼個有十千的。
MAT|25|29||因為見若有的，欲互伊，互伊有剩；無的，連伊所有的亦欲提伊。
MAT|25|30||亦彼個無利益的奴僕趕伊佇外面黑暗的所在；佇遐欲有啼哭咬牙切齒。』」
MAT|25|31||「當人子佇伊的榮光，及攏總的天使來的時，伊欲坐伊榮光的座位。
MAT|25|32||聚集萬邦佇伊的面前。伊就欲分別怹，親像牧者分別綿羊離開山羊，
MAT|25|33||將綿羊下佇伊的正旁，山羊下佇伊的倒旁。
MAT|25|34||彼時王欲給正旁的講：『恁對我的父得著恩典的，進前來承接國，就是對創造世間以來給恁備辦的；
MAT|25|35||因為我枵，恁曾互我食，我嘴乾，恁互我飲；我出外，恁互我住；我褪腹裼，恁互我穿；
MAT|25|36||我破病，恁看顧我；我佇監裡，你來尋我。』
MAT|25|37||彼時義人欲應伊講：『主啊，阮甚麼時看見你枵，來互你食，嘴乾，來互你飲？
MAT|25|38||甚麼時看見你出外，來互你住，褪腹裼，來互你穿？
MAT|25|39||甚麼時看見你破病，抑是佇監裡，來尋你？』
MAT|25|40||王欲應伊講：『我實在給恁講，恁既然行伊佇我的兄弟至微細的的一個，就是行伊佇我。』
MAT|25|41||閣欲給倒旁的講：『恁受咒詛的，著離開我！入永遠的火就是為著魔鬼及伊諸個使者所備辦的！
MAT|25|42||因為我枵，恁呣曾互我食，我嘴乾，恁呣曾互我飲；
MAT|25|43||我出外，恁呣曾互我住；我褪腹裼，恁呣曾互我穿；我破病，及佇監裡，恁呣曾看顧我。』
MAT|25|44||怹亦欲應講：『主啊，阮甚麼時看見你枵，抑是嘴乾，抑是出外，抑是褪腹裼，抑是破病，抑是佇監裡，來無服事你啊？』
MAT|25|45||伊就欲應伊講：『我實在給恁講，恁既然無行伊佇諸個至微細者的一個，就是無行伊佇我。』
MAT|25|46||諸個人欲去入永遠的刑罰；若是義的人入永遠活。」
MAT|26|1||耶穌講諸個話息，就給伊的學生講：
MAT|26|2||「恁知，過二日pôaⁿ過節就到，人子抵著解送，去釘十字架。」
MAT|26|3||彼時許個祭司頭及百姓的長老聚集佇祭司頭名該亞法的院。
MAT|26|4||相及參詳用詭譎的計掠耶穌，來刣伊。
MAT|26|5||總是講：「當節期呣通，驚了百姓的中間有擾亂。」
MAT|26|6||耶穌佇伯大尼癩[疒哥]西門的厝，
MAT|26|7||有婦仁人帶玉瓶，內面貯極貴氣的香油就近伊，當伊坐桌的時，傾佇伊頭殼頂。
MAT|26|8||學生看見就受氣，講：「按呢破費有啥路用！
MAT|26|9||因為此個油會賣得多多銀，來互喪鄉人。」
MAT|26|10||耶穌知，就給怹講：「恁啥事刁難此個婦仁人啊？因為伊所行來款待我的是好事。
MAT|26|11||因為常常有喪鄉人及恁佇啲；若是我無常常及恁佇啲。
MAT|26|12||因為伊倒此個油佇我身軀，就是備辦我埋葬來行的。
MAT|26|13||我實在給恁講，普天下，無論甚麼所在傳此個福音，也欲講起此個婦仁人所行，來紀念伊。」
MAT|26|14||彼時，十二個學生一個名做加略人猶大，去見許個祭司頭，講：
MAT|26|15||「恁欲互我偌多？我欲將伊交互恁。」怹就及伊約互伊銀三十。
MAT|26|16||對彼時，伊尋機會將耶穌交互怹。
MAT|26|17||除酵節的頭一日，學生就近耶穌講：「愛阮佇甚麼所在給你備辦食pôaⁿ過節？」
MAT|26|18||伊講：「恁入城，尋某人，給伊講：『先生講：我的時近啦，我及我的學生守pôaⁿ過節佇你兜。』」
MAT|26|19||學生照耶穌所吩咐的去行，就備辦pôaⁿ過節。
MAT|26|20||到日暗，耶穌及十二個學生坐桌。
MAT|26|21||食的時，耶穌講：「我實在給恁講，恁中間一人欲賣我。」
MAT|26|22||眾人真憂悶，一個一個給伊講：「主啊，總無是我哦？」
MAT|26|23||伊應講：「及我伸手佇盤裡者，彼個欲賣我。
MAT|26|24||人子倒去，照所記載指伊的話；若是賣人子的有災禍啊！彼人無出世卡好。」
MAT|26|25||賣伊的猶大講：「拉比，總無是我哦？」給伊講：「你已經講啦。」
MAT|26|26||怹啲食的時，耶穌提餅，祝謝，擘破，分互學生，講：「提去食，此個是我的身軀」；
MAT|26|27||閣捧杯，祝謝，互怹，講：「恁攏著飲伊；
MAT|26|28||此個是我的血就是盟約的血，為著多多人來流出的，致到罪得著赦免。
MAT|26|29||若是我給恁講，今了後，我無飲此個葡萄的汁。聽候彼日我及恁飲彼個新的佇我的父的國。」
MAT|26|30||已經吟詩，就出來去橄欖山。
MAT|26|31||彼時，耶穌給怹講：「今暝，恁攏欲為著我來受塞礙。因為有記載講：我欲拍牧者，就羊群四散。
MAT|26|32||若是我復活了後，欲代先恁去加利利。」
MAT|26|33||彼得應伊講：「眾人雖然為著你來受塞礙，也我永永無受塞礙。」
MAT|26|34||耶穌給伊講：「我實在給你講，今暝雞猶未啼，你欲三擺呣認我。」
MAT|26|35||彼得給伊講：「我就若著及你死，也決斷無呣認你。」眾學生也攏是按呢講。
MAT|26|36||耶穌及怹到一所在，名客西馬尼，給伊的學生講：「恁諸個坐遮，聽候我去遐祈禱。」
MAT|26|37||才導彼得及西庇太二個子相及去，就憂悶，慘慼，
MAT|26|38||給怹講：「我的心真憂悶，到欲死；恁住遮及我警醒。」
MAT|26|39||略略仔進前，面仆佇地裡，祈禱講：「我的父啊，若會做得，著互此個杯離開我。總是，呣是照我所愛，是照你所愛。」
MAT|26|40||就來學生遐，看見怹啲睏，給彼得講：「按怎樣？恁bē會及我警醒半時久啊？
MAT|26|41||著警醒著祈禱，免得入佇迷惑。心神甘願，若是肉體軟茈。」
MAT|26|42||第二擺閣去祈禱講：「我的父啊，此個杯若bē得離開我，的確著我飲伊，就願你的旨意得成。」
MAT|26|43||閣再來，看見怹又啲睏，因為怹的目睭澀。
MAT|26|44||離開怹閣去。第三擺祈禱，也是講許個話。
MAT|26|45||彼霎閣就近學生，給怹講：「今通睏來安息啦！時近啦，人子受賣佇罪人的手。
MAT|26|46||起來！相及行。賣我的人近啦！」
MAT|26|47||猶啲講的時，忽然十二個學生的一個猶大來，也有歸陣人抬刀及槌仔，對諸個祭司頭及百姓的長老遐相及來。
MAT|26|48||賣伊的曾及怹套暗號，講：「我給伊唚的彼人就是。恁通掠伊。」
MAT|26|49||即時就近耶穌，講：「拉比，平安」，就直直給伊唚。
MAT|26|50||耶穌給伊講：「朋友啊，你欲來做的，就做。」許個人就進前，起手掠耶穌。
MAT|26|51||忽然有及耶穌佇啲的一人伸手拔刀，刣祭司頭的奴僕，削去伊一個耳仔。
MAT|26|52||耶穌就給伊講：「收你的刀入原位！因為凡若抬刀的，欲對刀死。
MAT|26|53||抑是你拍算我bē會求我的父就伊佇此霎欲給我差十二營卡加的天使嗎？
MAT|26|54||若按呢，就聖經所講，此個代誌的確有的怎樣會應驗啊？」
MAT|26|55||彼時耶穌給怹許個人講：「恁抬刀及槌仔出來掠我，親像欲掠賊嗎？我日日坐佇殿內教示人，也恁無掠我。
MAT|26|56||總是此個事攏成，是欲應驗先知所記載的。」彼時學生攏離開伊走。
MAT|26|57||掠耶穌的帶伊到祭司頭該亞法的所在；佇遐許個經學士及長老已經聚集。
MAT|26|58||彼得遠遠隨伊到祭司頭的院，入內面及許個差役相及坐，欲看彼個結局。
MAT|26|59||諸個祭司頭及全公會尋濫糝的干證攻擊耶穌，愛互伊死。
MAT|26|60||雖然多多濫糝干證的來，也無得著。後來有二個到，
MAT|26|61||講：「此人曾講：『我會毀壞上帝的殿，三日就起伊。』」
MAT|26|62||祭司頭起來，給伊講：「你攏無應嗎？諸個人所干證你的是甚麼？」
MAT|26|63||若是耶穌靜靜，祭司頭給伊講：「當此個真活上帝，我命令你咒誓來給阮講，你果然是上帝的子基督抑呣是？」
MAT|26|64||耶穌給伊講：「你已經講啦。若是我給恁講，對此霎了後恁欲看見人子坐佇有權能者的大旁，坐天的雲來。」
MAT|26|65||對按呢祭司頭拆裂家己的衫，講：「伊講出僭權褻瀆的話，咱猶久欠甚麼干證啊？今恁已經聽見，伊的僭權褻瀆啦。
MAT|26|66||恁拍算怎樣？」應講：「伊該死。」
MAT|26|67||就呸涎佇伊的面，用拳頭拇掙伊，也有的用手搧伊，講：
MAT|26|68||「基督啊，你是先知，著給阮講拍你的是是誰？」
MAT|26|69||彼得坐佇外院，有一個女婢近倚伊，講：「你也曾及加利利人耶穌做陣。」
MAT|26|70||彼得當眾人的面前呣認，講：「我呣知你啲講甚麼！」
MAT|26|71||出去，到院門，閣一個女婢看見伊，給佇遐的人講：「此個也曾及拿撒勒人耶穌做陣。」
MAT|26|72||彼得閣呣認，續咒誓講：「我呣識彼個人。」
MAT|26|73||有許久，邊仔啲徛的人近倚，給彼得講：「你實在也是怹的黨，因為對你的腔口露出。」
MAT|26|74||伊才咒罵，閣咒誓，講：「我呣識彼個人。」雞就啼。
MAT|26|75||彼得就記得耶穌的話講：「雞猶未啼，你欲三擺呣認我。」就出去外面大啼哭。
MAT|27|1||到天光，眾祭司頭及百姓的長老相及計謀攻擊耶穌愛互伊死，
MAT|27|2||已經縛伊，就帶去，交互總督彼拉多。
MAT|27|3||彼時，賣伊的猶大看見耶穌受定罪，就退悔，將許個三十銀還諸個祭司頭及長老，講：
MAT|27|4||「我賣無罪者的血有罪啦。」怹講：「及阮啥干涉？你家己打算。」
MAT|27|5||猶大㧒許個銀佇殿裡，退去家己吊死。
MAT|27|6||許個祭司頭提彼個銀，講：「這是血的價，呣通橐佇庫房。」
MAT|27|7||怹就參詳，將彼個銀去買燒磁人的園，通埋葬出外人。
MAT|27|8||所以彼區園到今稱做「血園」。
MAT|27|9||對按呢應驗早託先知耶利米所講的，講：「怹提受估者的價銀三十，就是以色列的子孫中有人所估的，
MAT|27|10||用伊來買燒磁者的園；照主所命令我的。」
MAT|27|11||耶穌徛佇總督的面前；總督問伊講：「你是猶太人的王嗎？」耶穌給伊講：「你講就是。」
MAT|27|12||伊互許個祭司頭長老告，伊也無應。
MAT|27|13||彼時彼拉多給伊講：「許個人干證你到許多項，你無聽見嗎？」
MAT|27|14||耶穌無應伊一句話，致到總督大奇怪。
MAT|27|15||到節期總督照例放一個犯人互眾人，是照怹所愛的。
MAT|27|16||彼時有出名的犯人名叫巴拉巴。
MAT|27|17||怹已經聚集，彼拉多給怹講：「恁愛我放是誰互恁？是巴拉巴？抑是稱做基督的耶穌？」
MAT|27|18||因為知怹為著怨妒才解送耶穌。
MAT|27|19||伊坐堂的時，伊的某差人給伊講：「此個義人你呣通干涉著，因為我今仔日佇眠夢中為著伊多多艱苦。」
MAT|27|20||諸個祭司頭及長老教唆眾人，求放巴拉巴，滅耶穌。
MAT|27|21||總督應講：「此二人，恁愛我放叨落一個互恁？」怹講：「巴拉巴。」
MAT|27|22||彼拉多給怹講：「按呢，就稱做基督的耶穌我著怎樣辦伊？」怹攏講：「釘伊十字架！」
MAT|27|23||總督講：「怎樣？伊有行甚麼歹？」怹大聲喝講：「釘伊十字架！」
MAT|27|24||彼拉多看見無採工，反轉愈擾亂，就捧水佇眾人的面前洗手，講：「佇此個義人的血，我無罪，恁家己打算。」
MAT|27|25||百姓攏應伊講：「伊的血歸佇阮及阮的子孫。」
MAT|27|26||伊就放巴拉巴互怹，已經鞭拍耶穌，就發交去釘十字架。
MAT|27|27||彼時總督的兵帶耶穌入公堂，聚集通營圍伊。
MAT|27|28||褪伊的衫，將紅袍給伊穿，
MAT|27|29||用莿仔編冕旒，戴佇伊的頭殼，用蘆竹下佇伊的正手，跪佇伊的面前戲弄伊講：「猶太人的王，平安！」
MAT|27|30||就給伊呸涎，抬彼枝蘆竹來捽伊的頭殼。
MAT|27|31||戲弄息，彼領袍就給伊褪起來，將伊家己的衫給伊穿，帶伊去，釘十字架。
MAT|27|32||出來的時，抵著一個古利奈人名西門，勉強伊相及去，互伊夯耶穌的十字架。
MAT|27|33||到一所在名各各他，就是「頭殼碗」的所在。就用苦膽所調和的酒互伊飲；
MAT|27|34||伊試看，就呣飲。
MAT|27|35||已經釘伊佇十字架，就做鬮分伊的衣服，
MAT|27|36||閣坐佇遐顧守伊。
MAT|27|37||就下斬條佇伊頭殼的頂面，寫講：「此個是猶太人的王耶穌。」
MAT|27|38||彼時，有二個賊及伊同釘佇十字架，一個佇正旁，一個佇倒旁。
MAT|27|39||經過的人譏刺伊，搖頭，講：
MAT|27|40||「你毀壞殿，三日閣起的，著救家己！你若是上帝的子，著對十字架落來！」
MAT|27|41||許個祭司頭及經學士以及長老也是按呢戲弄伊，講：
MAT|27|42||「伊曾救別人，bē會救家己。伊做以色列的王，今著對十字架落來，阮就欲信伊。
MAT|27|43||伊倚靠上帝，上帝若歡喜伊，今就著救伊；因為伊講：『我就是上帝的子。』」
MAT|27|44||及伊同釘彼二個賊也是按呢罵伊。
MAT|27|45||對日中晝到三點，遍地黑暗。
MAT|27|46||差不多三點，耶穌大聲喉叫講：「以利！以利！拉馬撒僕大尼？」就是講：「我的上帝！我的上帝！你啥事放離我？」
MAT|27|47||邊頭徛的有人聽見就講：「伊啲叫以利亞！」
MAT|27|48||中間一人即時走去，提海絨浸醋，縖佇蘆竹仔尾，互伊吸。
MAT|27|49||其餘的講：「且慢，看以利亞來救伊抑無。」
MAT|27|50||耶穌閣大聲喉叫，就斷氣。
MAT|27|51||忽然，殿內的帳對頂到下裂做二旁，地動，石磐裂，
MAT|27|52||墓開，已經啲睏的聖徒，怹的身軀多多起來，對怹的墓出。
MAT|27|53||到耶穌復活了後，怹入聖城，出現佇多多人。
MAT|27|54||百總及相同顧守耶穌的看見地動及所經過的事，不止驚，講：「此個果然是上帝的子！」
MAT|27|55||有多多婦仁人佇遐，遠遠啲看；怹就是對加利利跟隨耶穌來服事伊的。
MAT|27|56||從中有抹大拉的馬利亞、雅各、約西的老母馬利亞，及西庇太的子的老母。
MAT|27|57||已經暗，有亞利馬太的好額人來，名做約瑟，伊也是耶穌的學生。
MAT|27|58||彼人去見彼拉多，求耶穌的身屍；彼拉多吩咐著互伊。
MAT|27|59||約瑟收彼個身屍，用清氣的幼布包伊，
MAT|27|60||下佇伊家己的新墓，就是伊佇石磐所拍的。就翱大塊石佇墓門，才去。
MAT|27|61||有抹大拉的馬利亞及別個馬利亞佇遐，坐佇墓的對面。
MAT|27|62||隔日，就是備辦節後的一日，許個祭司頭及法利賽人聚集見彼拉多，講：
MAT|27|63||「大人啊，阮記得彼個迷惑人的，活啲的時曾講：『三日後我欲復活。』
MAT|27|64||所以請你命令顧守彼個墓，到第三日，驚了伊的學生來偷伊去，亦給百姓講：『伊對死人中復活。』按呢，就後來的差謬比代先卡利害！」
MAT|27|65||彼拉多給怹講：「恁領兵去，照恁所知影的去顧守。」
MAT|27|66||怹就去，封石及設兵，來顧守彼個墓。
MAT|28|1||安息日後，七日的頭一日，天昲光，抹大拉的馬利亞及別個馬利亞來欲看彼個墓。
MAT|28|2||忽然，地大振動；因為主的天使對天落來，翱開彼塊石，來坐佇頂面。
MAT|28|3||伊的面貌親像閃爁，衫白親像雪。
MAT|28|4||顧守的人因為驚就愕愕惙，變親像死。
MAT|28|5||天使應許個婦仁人講：「恁呣免驚！因為我知恁啲尋釘十字架的耶穌。
MAT|28|6||伊無佇遮，因為伊已經復活，照伊所講的。恁來看主所倒的所在。
MAT|28|7||也著緊緊去給伊的學生講，伊對死人中復活，也欲代先恁去加利利，佇遐恁欲看見伊。我已經給恁講啦。」
MAT|28|8||怹緊緊離開墓，也驚也大歡喜，走去報伊的學生。
MAT|28|9||忽然耶穌抵著怹，講：「平安！」怹進前抱伊的腳，拜伊。
MAT|28|10||耶穌就給怹講：「呣免驚！去報我的兄弟，教怹去加利利，佇遐欲看見我。」
MAT|28|11||婦仁人去的時，顧守的兵有的入城，用所經過的事一盡報諸個祭司頭。
MAT|28|12||怹就及長老聚集相及參詳，用多多銀互兵，講：
MAT|28|13||「恁著講：『阮啲睏的時，伊的學生暝時來偷去。』
MAT|28|14||設使此個代誌互總督聽見，阮就欲勸伊，互恁無事。」
MAT|28|15||怹提許個銀，照所教怹的去行。此個話就遍傳猶太人中，到佇今仔日。
MAT|28|16||若是十一個學生去加利利，到耶穌所曾給怹定著的山。
MAT|28|17||看見伊就拜伊，總是有的僥疑。
MAT|28|18||耶穌近倚來對怹講話，講：「天頂地下的權已經攏總互我。
MAT|28|19||所以，恁著去招萬百姓來做學生，給怹行洗禮，互怹歸佇父、子、聖神的名。
MAT|28|20||見若我所有命令恁的，著教示怹守，閣我日日及恁佇啲，到世間的路尾。」
MAK|1|1||上帝的子，耶穌基督福音的起頭。
MAK|1|2||親像佇先知以賽亞的冊所記載講：我差我的使者佇你的面前，來修整你的路。
MAK|1|3||有啲叫佇曠野的伊的聲講：著備辦主的路，修直伊的小路，
MAK|1|4||約翰來，佇曠野行洗禮，傳反悔的洗禮，互人得著赦罪。
MAK|1|5||通猶太地及耶路撒冷的眾人攏出來就近伊，認怹的罪，佇約但河對伊受洗禮。
MAK|1|6||此個約翰穿駱駝毛，腰縖皮帶，食草蜢及山野的蜜。
MAK|1|7||伊傳講：「有一個比我卡有權能的，隨尾我來，就屈落來解伊的鞋帶我也bē堪得。
MAK|1|8||我曾用水給恁行洗禮，伊欲用聖神給恁洗。」
MAK|1|9||當諸個日，耶穌對加利利的拿撒勒來，佇約但河對約翰受洗禮。
MAK|1|10||即時對水起來，就看見天裂開，聖神親像鴿仔，降臨佇伊的頂面。
MAK|1|11||閣對天有聲，講：「你是我所疼的子，我歡喜你。」
MAK|1|12||聖神即時迫伊去曠野。
MAK|1|13||佇曠野四十日，抵著撒但試，也及野獸相及住，有天使伺候伊。
MAK|1|14||約翰已經關監，耶穌到加利利，傳上帝的福音，
MAK|1|15||講：「日期滿啦，上帝的國近啦。恁著反悔來信福音！」
MAK|1|16||耶穌經過加利利的海墘，看見西門及伊的兄弟安得烈拋網佇海裡；因為是討漁人。
MAK|1|17||耶穌給怹講：「恁來隨我，我欲互恁得著人親像討魚的。」
MAK|1|18||怹連鞭離開網，來隨伊。
MAK|1|19||略仔進前，看見西庇太的子雅各及伊的兄弟約翰佇船裡啲補網。
MAK|1|20||伊連鞭招怹，怹就拜別怹老父西庇太及倩工人佇船裡，來隨佇伊的後面。
MAK|1|21||怹入迦百農，耶穌佇安息日入會堂教示人。
MAK|1|22||人奇怪伊的教示；因為伊教示人，親像有權的，無親像經學士。
MAK|1|23||抵仔會堂內，有一個患著鬼的人。喉叫講：
MAK|1|24||「拿撒勒人耶穌，阮及你甚麼干涉？你來欲滅阮嗎？我知你是是誰，就是上帝的聖者。」
MAK|1|25||耶穌責備伊講：「你著靜靜！對此人出去。」
MAK|1|26||邪神抽惙彼人，大聲叫，就對伊出去。
MAK|1|27||眾人攏卬愕，致到相辯論講：「此個是怎樣？是新的教示！伊用權命令邪神，邪神也順趁伊。」
MAK|1|28||伊的名聲隨時遍傳加利利的四方。
MAK|1|29||怹已經出會堂，隨時及雅各、約翰，入西門及安得烈的家。
MAK|1|30||西門的丈姆患著熱病倒啲，隨時有人將這給耶穌講。
MAK|1|31||伊近倚牽伊的手，互伊起來，熱就退，婦仁人就伺候怹。
MAK|1|32||到黃昏暗，日落了，有人導攏總有破病的，及患著鬼的人，就近伊。
MAK|1|33||通城攏聚集佇門口。
MAK|1|34||耶穌醫好逐樣病的人多多，閣趕多多鬼，因為鬼識伊，所以呣准怹講。
MAK|1|35||隔早起，天猶不止暗，耶穌起來，出去曠野的所在，佇遐祈禱。
MAK|1|36||西門及同伴的人追尋伊，
MAK|1|37||已經抵著就給伊講：「眾人攏啲尋你。」
MAK|1|38||伊給怹講：「咱來去別位，到附近的埠頭，互我通佇遐傳道，因為我為著此個事才出來。」
MAK|1|39||就去遍加利利，入怹的會堂，宣傳道理，閣趕鬼。
MAK|1|40||有一個癩[疒哥]的就近伊求伊，跪伊，給伊講：「你若肯，就會互我清氣。」
MAK|1|41||耶穌可憐，伸手摸伊，給伊講：「我肯，你通清氣！」
MAK|1|42||癩[疒哥]即時除去，伊就清氣。
MAK|1|43||耶穌嚴嚴警戒伊，隨時教伊去，
MAK|1|44||也給伊講：「著謹慎，莫得給人講甚麼，獨獨著去將本身互祭司驗，亦為著你得著清氣，獻摩西所吩咐的，來做證據佇人。」
MAK|1|45||總是伊出去，就大大宣傳，四界報揚此個事，致到耶穌無通閣顯然入城，獨獨住佇外面曠野的所在。人對四方就近伊。
MAK|2|1||過幾若日，耶穌閣入迦百農。人聽見伊佇厝內，
MAK|2|2||就多多人聚集，致到無空地連門口也無；伊就講道理互怹聽。
MAK|2|3||有帶一個半süi者就近伊，是四人扛伊來；
MAK|2|4||因為人多，bē會近倚，就佇耶穌踮的所在，拆厝頂，互伊歸孔，就將半süi者倒佇舖仔墜落去。
MAK|2|5||耶穌看見怹的信，就給半süi者講：「細子，你的罪赦免啦。」
MAK|2|6||有幾若個經學士坐佇遐，心內議論，講：
MAK|2|7||「此個人怎樣按呢講啊？伊是僭權濫糝。除上帝以外，是誰會赦免罪啊？」
MAK|2|8||耶穌心內連鞭知怹有此號的議論，就給怹講：「恁啥事佇心內議論諸個啊？
MAK|2|9||給半süi者講『你的罪赦啦』，抑是講『起來！夯你的舖仔來行』，叨落一項卡快？
MAK|2|10||獨獨欲互恁知，人子佇地裡有權通赦罪。」就給半süi者講：
MAK|2|11||「我給你講，起來！夯你的舖仔倒去你的厝。」
MAK|2|12||伊就起來，佇眾人的面前，隨時夯伊的舖仔出去，致到眾人攏卬愕，歸榮光上帝，講：「阮從來未曾看見按呢生！」
MAK|2|13||耶穌閣出去到海墘，眾人攏就近伊，就教示怹。
MAK|2|14||經過的時，看見亞勒腓的子利未坐佇餉關，就給伊講：「隨我。」伊就起來，隨伊。
MAK|2|15||耶穌坐桌佇利未的厝，有多多抽餉者及歹人及耶穌參伊的學生同坐；因為許個人是多，也啲隨伊。
MAK|2|16||法利賽的經學士看見伊及歹人以及抽餉者相及食，就給伊的學生講：「伊及抽餉者以及歹人相及飲食啊？」
MAK|2|17||耶穌聽見，就給怹講：「勇健的無欠醫生，若是破病的就著。我來呣是欲招義人，是欲招歹人。」
MAK|2|18||約翰的學生及法利賽人當啲禁食。怹就近來給伊講：「約翰的學生及法利賽人的學生禁食，你的學生無禁食，是怎樣？」
MAK|2|19||耶穌給怹講：「新子婿及賀娶的人佇啲的時，怹豈會禁食嗎？新子婿猶同佇啲，怹bē會禁食。
MAK|2|20||若是時日欲到，新子婿欲對怹中間無去，彼日怹就欲禁食。
MAK|2|21||無人用新布補舊衫，若有，就所補的彼塊會糾裂伊，就是新的糾裂舊的，伊的破孔閣卡大。
MAK|2|22||也無人用新酒貯佇舊皮囊，若有，就新酒會爆裂皮囊，酒漏，囊也拍歹；獨獨新酒著入佇新皮囊。」
MAK|2|23||耶穌佇安息日對麥園經過。伊的學生行路的時，摘麥穗。
MAK|2|24||法利賽人給伊講：「你看，怹佇安息日行所呣應該行的是怎樣？」
MAK|2|25||耶穌給怹講：「大衛及跟隨的人，當欠缺閣枵的時所行的，恁未讀著嗎？
MAK|2|26||就是當亞比亞他做祭司頭的時，伊有怎樣入上帝的厝，食排列的餅，續互跟隨伊的人。此號餅若呣是祭司，就呣通食。」
MAK|2|27||閣給怹講：「安息日為著人來設立，呣是人為著安息日。
MAK|2|28||所以，人子也是安息日的主。」
MAK|3|1||耶穌閣入會堂，佇遐有人一手枯焦的。
MAK|3|2||怹當看伊佇安息日欲醫治伊抑無，意思愛欲告伊。
MAK|3|3||伊就給手枯焦的講：「起來，徛佇中央。」
MAK|3|4||就給怹講：「安息日行好行歹，救生命害生命，叨落一項是合？」怹靜靜。
MAK|3|5||伊就受氣四界看怹，憂悶怹的心硬，給彼個人講：「伸你的手！」伊就伸去，手就好好。
MAK|3|6||法利賽人出去，就隨時及希律的黨相及計謀攻擊耶穌看通怎樣滅伊。
MAK|3|7||耶穌及伊的學生退去海邊，有歸大陣的人對加利利隨伊。
MAK|3|8||也有對猶太、耶路撒冷、以土買、約但河外，及推羅、西頓境內，歸大陣的人聽見伊所行許呢大的事，就來就近伊。
MAK|3|9||因為人多，伊就給伊的學生講著備辦船仔來聽候，免得怹挨夾伊。
MAK|3|10||因為伊曾醫好多多人，致到凡有破病的，迫倚愛欲摸伊。
MAK|3|11||許個邪神一下看見伊，就仆佇伊的面前，喉叫講：「你是上帝的子。」
MAK|3|12||伊捷捷警戒怹，莫得給伊報揚。
MAK|3|13||伊上山，照家己所愛來召人；怹來就近伊。
MAK|3|14||就設立十二人，通及伊常常佇啲，也通差怹去宣傳道理，
MAK|3|15||閣有趕鬼的權。
MAK|3|16||就稱西門做彼得，
MAK|3|17||閣有西庇太的子雅各及雅各的兄弟約翰（此二人伊稱怹做半尼其，就是雷的子），
MAK|3|18||閣有安得烈、腓力、巴多羅買、馬太、多馬、亞勒腓的子雅各，閣達太，及加拿尼的西門，
MAK|3|19||及賣伊的加略人猶大。
MAK|3|20||耶穌入厝，眾人閣聚集，致到怹bē顧得食。
MAK|3|21||伊的親人聽見，就出來欲給伊掠啲，因為講伊是癲狂。
MAK|3|22||對耶路撒冷落來的經學講士講：「伊是互別西卜附身」；閣講：「伊是倚靠鬼王來趕鬼。」
MAK|3|23||伊叫怹來，設譬喻給怹講：「撒旦豈可會趕撒但？
MAK|3|24||國若家己爭拚，彼個國就徛bē住；
MAK|3|25||家若家己爭拚，彼個家也徛bē住。
MAK|3|26||撒但若起來家己爭拚，伊也徛bē住，的確會滅。
MAK|3|27||無人會入猛人的厝，來劫伊的家伙；著代先縛彼個猛人，然後才欲劫伊的厝。
MAK|3|28||我實在給恁講，見若世間人所犯的罪及怹所謗瀆一切謗瀆的話攏欲赦免怹；
MAK|3|29||獨獨見若謗瀆聖神的，永遠無得著赦免，就是犯著永世代的罪。」
MAK|3|30||這是因為許個人講：「伊患著邪神。」
MAK|3|31||伊的老母及伊的兄弟來，徛佇外面，差人去叫伊。
MAK|3|32||有歸陣的人圍伊啲坐，有人給伊講：「你看，你的老母及你的兄弟佇外面啲尋你。」
MAK|3|33||伊就應講：「甚麼人是我的老母？我的兄弟啊？」
MAK|3|34||就四界看許個圍伊啲坐的人，講：「你看，我的老母，及我的兄弟。
MAK|3|35||因為見若行上帝的旨意的就是我的兄弟姊妹及老母。」
MAK|4|1||耶穌閣佇海邊開嘴教示。有歸大陣的人聚集就近伊，致到伊上船浮佇海面啲坐。眾人攏倚近海，徛佇乾地。
MAK|4|2||伊就用譬喻教示怹多多項。啲教示的時，給怹講：
MAK|4|3||「著聽啊！你看，有撒種的出去撒種。
MAK|4|4||撒的時，有的磕落佇路邊，飛鳥到一盡食伊；
MAK|4|5||有的磕落佇石垎的地，土淺的位，因為土無深，就發真緊，
MAK|4|6||若是日出曝伊，因為無根，就枯焦；
MAK|4|7||有的磕落佇莿仔內，莿仔發起，遮蔽伊，就無結實；
MAK|4|8||有的磕落佇好的土地，就發起愈大欉，結實有的三十倍，有的六十倍，有的一百倍」；
MAK|4|9||閣講：「有耳孔通聽的，著聽！」
MAK|4|10||耶穌家己佇啲的時，隨伊的人及十二個學生問伊諸個譬喻。
MAK|4|11||伊就給怹講：「上帝國的奧妙有互恁，若是許個外面人，凡事是用譬喻，
MAK|4|12||互怹，看會看，也bē見；聽會聽，也bē明；驚了怹越輪轉，來得著赦免。」
MAK|4|13||閣給怹講：「恁bē曉得此個譬喻嗎？也豈可會知眾譬喻啊？
MAK|4|14||撒種者是報揚道理。
MAK|4|15||撒佇路邊，報揚道理的所在的，就是人聽道理，撒但連鞭來，將所撒佇怹心內的道理搶去。
MAK|4|16||諸個親像撒佇石垎的地的，就是怹聽著道理，連鞭歡喜承受伊，
MAK|4|17||若是內面無根，不過是暫時若定，到為著道理抵著有患難、窘逐，連鞭著觸。
MAK|4|18||撒佇莿仔內的，就是人已經聽著道理，
MAK|4|19||就有世間的掛慮、錢財的迷惑，及別物的私慾入來，遮蔽彼個道理，就無結實。
MAK|4|20||諸個撒佇好的土地的，就是人聽道理，亦承受伊，亦結實，有的三十倍，有的六十倍，有的一百倍。」
MAK|4|21||閣給怹講：「人抬燈來，豈是欲下佇斗下，抑是床下，豈呣是欲下佇燈台頂？
MAK|4|22||因為有隱密的，無呣是欲顯出；收囥的，無呣是欲露現。
MAK|4|23||若有耳孔通聽的，著聽！」
MAK|4|24||閣給怹講：「著謹慎所聽的。恁用甚麼量來量，也欲用這量互恁，閣欲加添互恁。
MAK|4|25||因為見若有的，欲互伊；無的，連伊所有的也欲給伊搶去。」
MAK|4|26||閣講：「上帝的國親像人撒種佇地裡。
MAK|4|27||暝時睏，日時起來，彼個種子發閣漸漸大，伊呣知彼個所以然。
MAK|4|28||地自然生物：起頭是秧，後來有穗，閣後來穗就結成五穀；
MAK|4|29||五穀已經熟，就用鍥仔，因為收割的時到啦。」
MAK|4|30||閣講：「上帝的國，咱欲怎樣來比並伊？抑是用甚麼譬喻表明伊啊？
MAK|4|31||是親像一粒芥菜子，撒落地，雖然比地上百項的種子卡細粒，
MAK|4|32||若是已經撒落去，就發生，漸漸卡大佇攏總的菜蔬，閣發出大的枝，致到空中的鳥會歇伊的蔭下。」
MAK|4|33||伊用多多親像此號的譬喻，傳道理互怹，照怹所會聽的。
MAK|4|34||若無用譬喻，就無給怹講；到單單學生及伊佇啲的時，就攏總給怹解明。
MAK|4|35||彼日已經暗，伊給學生講：「咱過來去彼旁岸。」
MAK|4|36||怹離開眾人，導耶穌就按呢落船，及怹相及去；猶有別隻船及伊去。
MAK|4|37||颶頭風大起，湧潑入船，致到船啲欲滿。
MAK|4|38||若是伊佇船尾，倒佇枕頭啲睏。學生叫伊醒，給伊講：「先生！阮欲無命，你無要緊嗎？」
MAK|4|39||伊就醒，責備風，給海講：「著靜靜！」風就息，也大平定。
MAK|4|40||伊就給怹講：「恁啥事許驚？恁猶未有信嗎？」
MAK|4|41||怹就大驚，相及講：「此個是甚麼人，連風及海攏順伊。」
MAK|5|1||怹就到海的對面岸到格拉森人的地方。
MAK|5|2||耶穌離開船，連鞭有一人對墳墓中出來抵著伊，就是互邪神附身者，平素徛起佇墳墓中。
MAK|5|3||無人會縛伊，雖然用鐵鍊也bē會；
MAK|5|4||因為沓沓用腳銬鐵鍊縛伊，若是鐵鍊互伊掇斷，腳銬互伊摃碎；無人有氣力通制壓伊。
MAK|5|5||暝日常常佇墳墓中佇山裡喉叫，將石頭家己傷。
MAK|5|6||遠遠看見耶穌，就走來拜伊，
MAK|5|7||大聲喉叫講：「至高上帝的子耶穌，我及你甚麼干涉？我指上帝來懇求你，莫得苦楚我！」
MAK|5|8||因為耶穌曾給伊講：「邪神啊，著對彼個人出去！」
MAK|5|9||耶穌問伊講：「你號做甚麼名？」應講：「我名做『營』，因為阮諸個真多」；
MAK|5|10||伊就切切求伊，莫得趕怹出彼個地方。
MAK|5|11||佇彼個山坪，有大陣豬啲討食；
MAK|5|12||怹就求伊講：「差阮入許個豬，互阮通入去。」
MAK|5|13||就允怹，許個邪神就出去，來入許個豬。彼陣豬走落山坪，chông落海，約量二千隻，佇海裡激死。
MAK|5|14||顧豬的人走去，給城內及鄉社的人講。人就出來，看所抵著的事是怎樣。
MAK|5|15||就來就近耶穌，看見彼個患著鬼者，就是互營所纏的，坐啲穿衫，嗐哉，就驚。
MAK|5|16||看見的人，將患著鬼的人所抵著的及歸陣豬的事攏給怹講；
MAK|5|17||怹就求耶穌離開怹的境內。
MAK|5|18||耶穌抵仔上船，彼個曾患著鬼者求伊准伊相及去。
MAK|5|19||耶穌呣允伊，講：「倒去你的家，尋你的親人，將主給你行許大的事，及所憐憫你的，給怹講。」
MAK|5|20||彼人去，佇低加波利報揚耶穌所給伊行的大事，眾人攏奇怪。
MAK|5|21||耶穌坐船閣過去彼旁，歸大陣的人聚集就近伊；彼時耶穌佇海邊。
MAK|5|22||有一個管會堂者，名做睚魯來，已經看見耶穌，就仆佇伊的腳下，
MAK|5|23||切切求伊，講：「我細漢的查某子差不多欲死，請你來用手按伊，互伊得著救，來活。」
MAK|5|24||耶穌及伊去。歸大陣的人隨伊，真挨夾。
MAK|5|25||有一個婦仁人，血漏十二年，
MAK|5|26||曾對多多的醫生受著多多艱苦，閣一盡破費伊所有的，若是無一絲仔利益，反轉愈傷重。
MAK|5|27||聽見耶穌的事，就來佇眾人中，對伊的後面來摸伊的衫，
MAK|5|28||因為講：「我干單摸伊的衫，就會好。」
MAK|5|29||對按呢血漏連鞭止；本身知伊的病疼已經好。
MAK|5|30||耶穌即時家己知有權能對伊出，就越轉身佇眾人中，講：「是誰摸我的衫？」
MAK|5|31||伊的學生給伊講：「你看見歸陣人啲挨夾你，猶久問『是誰有摸我』？」
MAK|5|32||耶穌遍遍看，愛看做此個事的婦仁人。
MAK|5|33||婦仁人知本身所歷過，驚惶愕愕惙，就來仆佇伊的面前，攏照實給伊講。
MAK|5|34||伊就給伊講：「婦仁人啊，你的信已經救你，通安然倒去！你的病全然好。」
MAK|5|35||啲講的時，有對管會堂的家來，講：「你的查某子死啦，乜使猶啲勞煩先生？」
MAK|5|36||耶穌邊仔聽見所講的話，給管會堂者講：「莫得驚，只有著信！」
MAK|5|37||耶穌佇彼得、雅各，及雅各的兄弟約翰以外，呣准別人隨伊相及去。
MAK|5|38||到管會堂的家；看見有嘩嘩哮，也有啼哭大聲哮的人，
MAK|5|39||已經入去，就給怹講：「恁啥事嘩嘩哮啲啼哭啊？囝仔呣是死，是啲睏若定。」
MAK|5|40||怹就恥笑伊。若是伊趕怹眾人出去，就導囝仔的父母以及及伊來的人入囝仔所住的所在，
MAK|5|41||就牽囝仔的手，給伊講：「大利大，古米！」（翻譯就是講：「查某囝仔，我命令你起來！」）
MAK|5|42||查某囝仔連鞭起來行。因為伊十二歲啦；眾人就大卬愕奇怪。
MAK|5|43||耶穌嚴嚴禁戒怹，莫得互人知，就吩咐著互查某囝仔食。
MAK|6|1||耶穌對遐出去，到伊的本鄉；伊的學生隨伊。
MAK|6|2||到安息日，就佇會堂教示人。多多人聽見，就奇怪，講：「此個人對叨落會按呢啊？閣所賞賜互伊的智慧是甚麼啊？也有按呢的大權能對伊的嘴出，是怎樣？
MAK|6|3||此個豈呣是木工嗎？豈呣是馬利亞的子雅各、約西、猶大、西門的兄弟嗎？伊的姊妹豈呣是及咱佇遮嗎？」怹就厭賤伊。
MAK|6|4||耶穌就給怹講：「先知佇本鄉、宗族、家己的家以外，無呣尊貴。」
MAK|6|5||伊佇遐bē得行甚麼權能，不過用手按幾若個病人，來醫好怹。
MAK|6|6||閣奇怪怹呣信，就四界行許個鄉社教示人。
MAK|6|7||耶穌召十二個學生來，就差怹一對一對出去，賞賜怹有權，來制壓許個邪神；
MAK|6|8||閣吩咐怹：「莫得帶路費，獨獨一支柺仔，莫得乾糧，莫得褡褳，莫得囥錢佇腰帶；
MAK|6|9||著穿出路的鞋，也莫得穿二領衫」；
MAK|6|10||閣給怹講：「見若恁所入的厝，著住佇遐，直到離開彼個地方的時。
MAK|6|11||無論甚麼所在呣接納恁，呣聽恁的，到離開遐的時，著拂去腳跡底的土粉，來對怹做干證。」
MAK|6|12||怹就出去宣傳，講人著反悔，
MAK|6|13||怹也趕出多多鬼，用油抹多多破病的人，醫好怹。
MAK|6|14||希律王聽見，因為耶穌的名聲已經出，就講：「行洗禮的約翰對死人中復活，所以有諸個權能對伊顯出。」
MAK|6|15||若是有別人講：「是以利亞。」閣有人講：「是先知，親像先知中的一個。」
MAK|6|16||總是希律聽見就講：「我所刣頭的約翰，已經復活。」
MAK|6|17||因為希律家己曾差人掠約翰，縛伊佇監裡，是為著希律的兄弟腓力的某希羅底的緣故，因為希律有娶伊。
MAK|6|18||是約翰曾給希律講：「你娶兄弟的某是不該。」
MAK|6|19||希羅底就怨恨約翰，愛刣伊，也bē得著；
MAK|6|20||因為希律知約翰的做人義，閣聖，所以驚畏，來保護伊，聽伊的話，就大大躊躇，也歡喜聽伊。
MAK|6|21||當著好機會的日，就是希律佇生日，辦桌，請許個大官、千總，及加利利尊貴的人。
MAK|6|22||希羅底親生的查某子入去跳舞，互希律及同桌的人攏歡喜。王就給查某囝仔講：「見若你所愛的求我，我欲互你；」
MAK|6|23||閣及伊咒誓講：「見若你所求我的，雖然我國的一半，我也欲互你。」
MAK|6|24||查某囝仔出去給伊的老母講：「我欲求甚麼？」應講：「行洗禮約翰的頭殼。」
MAK|6|25||查某囝仔連鞭走入去見王，求講：「我愛你將行洗禮約翰的頭殼貯佇盤裡即時互我。」
MAK|6|26||王就大憂悶；總是為著伊所咒的誓，閣有同桌的人佇啲，所以呣愛推辭，
MAK|6|27||王即時差一個侍衛，吩咐取伊的頭殼來。
MAK|6|28||伊就去監裡，刣伊的頭，貯伊的頭殼佇盤裡，捧來互查某囝仔，查某囝仔就互伊的老母。
MAK|6|29||約翰的學生聽見，就來收伊的身屍，埋葬佇墓裡。
MAK|6|30||使徒聚集就近耶穌，將怹所行、所教示的攏給伊講。
MAK|6|31||耶穌給怹講：「恁家己及我來去曠野的所在歇睏霎仔久。」因為往來的人多，連食也bē顧得。
MAK|6|32||怹就上船，去曠野的所在家己住。
MAK|6|33||眾人看見怹去，有多多人知，就對逐個城步行相及走，代先怹到。
MAK|6|34||耶穌出去，看見歸大陣的人，就憐憫伊，因為怹親像羊無牧者，才用多多項教示怹。
MAK|6|35||日欲落，伊的學生就近伊，講：
MAK|6|36||「遮就是曠野，日欲落啦，請四散眾人，互怹去周圍的鄉社，家己買物通食。」
MAK|6|37||伊應講：「恁互怹食。」怹給伊講：「總無阮用二百個銀仔去買餅來互怹食嗎？」
MAK|6|38||伊給怹講：「恁有餅偌多，去看覓。」已經知，就講：「五個餅，二尾魚。」
MAK|6|39||伊就吩咐怹，互眾人排歸列坐佇青翠的草埔。
MAK|6|40||怹就分隊來坐，有的一百，有的五十。
MAK|6|41||耶穌提彼五個餅，二尾魚，向天來祝謝，擘餅互學生，來排佇眾人的面前，也用二尾魚分互眾人。
MAK|6|42||怹攏食到飽。
MAK|6|43||拾許個餅碎及魚屑，滿十二筐。
MAK|6|44||食餅的人查甫的有五千。
MAK|6|45||耶穌連鞭迫伊的學生上船，代先過去彼旁岸到伯賽大，聽候伊四散眾人。
MAK|6|46||已經及怹離別，就去山裡祈禱。
MAK|6|47||已經暗，船佇海中，只有耶穌家己佇岸裡；
MAK|6|48||看見學生划槳真艱苦，因為是對頭風。暝時約略四更，耶穌對海面行，就近怹，愛欲對怹遐過去。
MAK|6|49||怹看見伊行佇海面，掠做怪物，就喉叫；
MAK|6|50||因為怹攏看見伊，就生驚。耶穌連鞭及怹講話給怹講：「安恁的心！是我，呣免驚！」
MAK|6|51||就上船就近怹，風就定；怹心內不止卬愕。
MAK|6|52||因為怹bē曉悟彼個餅的神蹟，也怹的心鈍。
MAK|6|53||過去了，就到革尼撒勒地，船拋佇岸裡，
MAK|6|54||已經離開船，人連鞭認得伊，
MAK|6|55||遍遍走彼個地方，聽見伊佇甚麼所在，就將舖仔扛病人到遐。
MAK|6|56||見若伊所入的鄉社、城市、鄉下，怹將病人下佇街市，求伊若使互怹摸伊的衫仔裾的鬚；見若摸的人攏得著好。
MAK|7|1||有法利賽人及幾若個經學士聚集就近耶穌，怹是對耶路撒冷來。
MAK|7|2||也曾看見伊的學生中有的用俗手啲食，就是未有洗的手。（
MAK|7|3||因為法利賽人及眾猶太人攏是拘執古早人的流傳，若無出力洗伊的手就無食；
MAK|7|4||對街市倒來，若無洗也無食；怹所受來執守的猶有多多項，親像洗杯、罐、銅器許個。）
MAK|7|5||法利賽人及經學士問伊講：「你的學生無照古早人的流傳來行，用俗手來食是怎樣？」
MAK|7|6||伊給怹講：「以賽亞所讖語指恁假好的人真正著。照所記載講：此個百姓用嘴唇尊敬我，若是怹的心離開我遠遠。
MAK|7|7||怹敬拜我是空空，因為怹用人所命令做教示，來教示人。
MAK|7|8||按呢恁是放拺上帝的誡命，拘執人的流傳」；
MAK|7|9||閣給怹講：「恁實在是棄拺上帝的誡命，欲守恁的流傳。
MAK|7|10||因為摩西曾講：『著尊敬你的老父及你的老母』；閣講：『罵父罵母的人，的確著互伊死。』
MAK|7|11||若是恁講：『人若對伊的父抑是伊的母講：你本所會通對我得著的利益，已經做各板』（就是講禮物），
MAK|7|12||以後恁就呣准伊用甚麼服事伊的父抑是伊的母。
MAK|7|13||是將恁所傳授的流傳，廢無上帝的道理。閣恁所做的多多親像此號款。」
MAK|7|14||就閣叫眾人就近伊，給怹講：「恁攏著聽我，來曉悟。
MAK|7|15||見若對人的外面入的bē會染垃墋人，獨獨對人的內面出的諸個就是染垃墋人。」
MAK|7|16||｛有耳孔通聽的，著聽！〔台語羅馬譯本無此節！〕｝
MAK|7|17||耶穌離開眾人，入厝，伊的學生將此個譬喻問伊。
MAK|7|18||伊就給怹講：「恁也按呢bē曉悟嗎？豈呣知見若對外面入佇人的，bē會染垃墋人，
MAK|7|19||因為呣是入伊的心，就是入伊的腹肚，來放佇廁池（伊講按呢，是互逐項的食物攏清氣）」；
MAK|7|20||閣講：「對人的內面出的，就是染垃墋人；
MAK|7|21||因為對內面，就是對人的心，出諸個歹念頭、私通、
MAK|7|22||偷提、刣人、姦淫、貪心、邪惡、奸詐、好色、歹目、誹謗、驕傲猖狂。
MAK|7|23||凡若諸個歹攏是對內面出，也染垃墋人。」
MAK|7|24||耶穌對遐起身，去到推羅、西頓的交界，入一間厝，呣愛人知，若是囥bē密。
MAK|7|25||連鞭有一個婦仁人，伊的細漢查某子互邪神附身，聽見耶穌的事，就來仆佇伊的腳下。
MAK|7|26||此個婦仁人是希利尼人，屬敘利非尼基的族。伊求耶穌趕鬼離開伊的查某子。
MAK|7|27||耶穌給伊講：「著互囝仔代先食飽，因為提囝仔的餅㧒互狗是呣好。」
MAK|7|28||婦仁人應伊講：「主啊，是啦；總是桌腳的狗也食細子的餅碎。」
MAK|7|29||耶穌給伊講：「因為此句話，你通倒去；鬼已經離開你的查某子出去。」
MAK|7|30||婦仁人倒去怹兜，看見查某子倒佇眠床，鬼已經出去。
MAK|7|31||耶穌閣對推羅的境界，經過西頓，對低加波利境的中央，到加利利海。
MAK|7|32||有人導一個臭耳聾掛拕舌根者的就近伊，求伊給伊按手。
MAK|7|33||耶穌導彼人離開眾人，到邊頭，就用指頭仔探伊雙旁的耳孔，閣呸涎來摸伊的舌，
MAK|7|34||向天吐氣，給伊講；「以法大！」就是講：「開！」
MAK|7|35||伊雙邊的耳孔就開，舌根也解，講話明明。
MAK|7|36||耶穌警戒怹莫得給人講；總是愈警戒，怹愈報揚。
MAK|7|37||也不止奇怪，講：「伊所做攏是好，互臭耳聾者聽見，啞口者講話。」
MAK|8|1||當彼幾日，眾人閣大聚集，無甚麼通食。耶穌叫伊的學生來，給怹講：
MAK|8|2||「我可憐眾人；因為怹已經及我住三日，也無物通食。
MAK|8|3||我若互怹枵枵倒去怹厝：「怹佇路裡會厭倦，因為怹中間有的對遠遠來。」
MAK|8|4||學生應伊講：「佇此個曠野，對叨落會得著餅，互許個人食飽？」
MAK|8|5||耶穌問怹講：「恁有偌多餅？」怹講：「七個。」
MAK|8|6||就命令眾人坐佇地裡，提彼七個餅祝謝，來擘，交互伊的學生，互怹排列，怹就排列佇眾人的面前。
MAK|8|7||閣有淡薄細尾魚；已經祝謝，也教怹著排列。
MAK|8|8||人攏食到飽，拾所剩的餅碎七籃。
MAK|8|9||人額約略有四千。
MAK|8|10||就互怹四散，本身連鞭及學生搭船，到大瑪努大的境界。
MAK|8|11||法利賽人出去，就辯駁伊，對伊求一個出佇天裡的神蹟，是欲試伊。
MAK|8|12||耶穌心內大吐氣，講：「此世代啥事求神蹟啊？我實在給恁講，決斷無欲用神蹟互此世代。」
MAK|8|13||就離開怹，閣搭船去彼旁岸。
MAK|8|14||學生bē記得帶餅；船內只有一個餅，以外無別項的食物。
MAK|8|15||耶穌警戒怹講：「恁著謹慎，持防法利賽人的酵及希律的酵。」
MAK|8|16||學生相及議論講：「是咱無餅。」
MAK|8|17||耶穌知，就給怹講：「啥事因為無餅啲相及議論啊？恁猶久未知，未曉悟嗎？恁的心猶久鈍嗎？
MAK|8|18||恁有目睭，也無啲看？有耳孔，也無啲聽？也bē記得嗎？
MAK|8|19||我擘五個餅分互五千人，恁拾餅碎滿幾筐啊？」怹講：「十二。」
MAK|8|20||閣七個餅分互四千人，恁拾餅碎滿幾籃啊？」
MAK|8|21||怹講：「七籃。」就給怹講：「恁猶久未曉悟嗎？」
MAK|8|22||相及到伯賽大，有人導一個睛暝者就近伊，求伊摸伊。
MAK|8|23||耶穌牽睛暝人的手，導伊出鄉里外，呸涎佇伊二蕊目睭，用手按伊，問講：「你有看見甚麼無？」
MAK|8|24||伊抬頭看，講：「我看見人；因為看見怹親像樹，也啲行。」
MAK|8|25||閣用手按伊二蕊的目睭，伊注目看，就齊全好，看逐項物到明明。
MAK|8|26||耶穌教伊倒去怹兜，講：「此個鄉社你也莫得入。」
MAK|8|27||耶穌及學生出去，到該撒利亞腓立比屬許個鄉社；路裡問伊的學生講：「人講我是是誰？」
MAK|8|28||怹給伊講：「行洗禮的約翰；也有人講以利亞；閣有人講先知中的一個。」
MAK|8|29||伊閣問怹講：「若是恁講我是誰？」彼得應伊講：「你是基督。」
MAK|8|30||伊就禁戒怹，莫得將伊的事給人講。
MAK|8|31||就教示怹講：「人子的確著受多多苦楚，互諸個長老、祭司頭、經學士棄拺，閣受害死，過三日就復活。」
MAK|8|32||耶穌用此個話明明給怹講，彼得牽來責備伊。
MAK|8|33||若是伊越轉身，看伊的學生，就責備彼得講：「撒但，退去我的後面！因為你所想呣是上帝的事，是人的事。」
MAK|8|34||就叫眾人及伊的學生來，給怹講：「若有人愛隨我，就著看無家己，夯伊的十字架來隨我。
MAK|8|35||因為，見若愛救伊的生命的，欲失落伊；見若為著我及福音來失落伊的生命的，欲救伊。
MAK|8|36||人若得著全世界，來喪失伊的生命，有甚麼利益？
MAK|8|37||因為人欲出甚麼來對換伊的生命？
MAK|8|38||凡若佇此個姦淫有罪的世代，掠我及我的話做見誚的，人子用父的榮光，及諸個聖的天使來的時，也欲掠伊做見誚。」
MAK|9|1||耶穌閣給怹講：「我實在給恁講，徛佇遮的，有人猶未死，會看見上帝的國用權能臨到。」
MAK|9|2||過六日，耶穌帶彼得、雅各、約翰另外導怹絔上高山，干單怹及伊佇啲，
MAK|9|3||當怹的面前形狀變換，伊的衫燦爛極其白，世間漂布的bē會互伊白到按呢。
MAK|9|4||有以利亞及摩西對怹顯現，及耶穌講話。
MAK|9|5||彼得對耶穌講：「拉比，咱佇遮真好！阮來搭三間寮仔，一間互你，一間互摩西，一間互以利亞。」
MAK|9|6||是伊呣知著怎樣講，因為怹真驚。
MAK|9|7||就有雲罩怹；閣有聲對雲裡出，講：「此個是我疼的子，恁著聽伊。」
MAK|9|8||怹忽然四界看，無看見一人，只有耶穌及怹佇遐若定。
MAK|9|9||怹落山的時，耶穌禁怹講：「人子猶未對死人中復活，莫得用所看見的給人講。」
MAK|9|10||學生執此句話，相及議論看「對死人中復活」此句甚麼意思。
MAK|9|11||閣問耶穌講：「經學士講以利亞著代先到，是怎樣？」
MAK|9|12||伊應講：「以利亞果然代先來興起萬項事；閣怎樣記載講，人子著受多多艱苦互人看輕啊？
MAK|9|13||若是我給恁講，以利亞已經到，人也出在意思款待伊，攏照所記載指伊的話。」
MAK|9|14||已經到學生的所在，就看見歸大陣人圍怹，也有經學士及怹辯論。
MAK|9|15||人看見耶穌，連鞭大卬愕，走來就近伊。給伊請安。
MAK|9|16||伊問怹講：「恁及怹辯論甚麼？」
MAK|9|17||眾人中一人應伊講：「先生，我有導我的子到你遮，伊患著啞口的神。
MAK|9|18||無論佇甚麼所在，掠伊，就給伊摔倒，伊就流涎，咬齒，閣佳膋去。我曾請你的學生趕伊，也怹bē會。
MAK|9|19||耶穌應講：「嗐啊，呣信的世代啊，我欲及恁住偌久啊？我欲吞愞恁偌久啊？帶伊來就近我。」
MAK|9|20||怹就帶伊來。一下看見耶穌，彼個鬼連鞭互伊大抽惙，就倒佇土腳，翻來翻去，流涎。
MAK|9|21||耶穌問伊的老父講：「伊患著此個偌久啦？」講：「對細漢的時。
MAK|9|22||沓沓將伊㧒落火、㧒落水，欲滅伊。總是你若會做甚麼，著憐憫，來幫助阮。」
MAK|9|23||耶穌給伊講：「怎樣講，你若會啊？有信的人，逐項攏會。」
MAK|9|24||囝仔的老父連鞭喉叫講：「我信啦！我所信無夠的，你著幫助我。」
MAK|9|25||耶穌看見歸陣人走倚來，就責備彼個邪神，給伊講：「你啞口臭耳聾的神啊，我命令你離開此個人，無閣入伊。」
MAK|9|26||彼個神喉叫，大搝搙伊，才出去。彼個囝仔親像死一樣，致到人卡多講：「伊已經死。」
MAK|9|27||若是耶穌牽伊的手，扶伊起來，伊就起來。
MAK|9|28||入厝，伊的學生暗靜問伊講：「阮bē趕伊是怎樣？」
MAK|9|29||伊給怹講：「若呣是用祈禱，此類就bē得伊出。」
MAK|9|30||怹對遐去，經過加利利；耶穌呣愛人知。
MAK|9|31||因為伊教示伊的學生，給怹講：「人子欲受解送佇人的手，人欲害死伊；害死了後，三日欲復活。」
MAK|9|32||怹bē曉悟此個話，也呣敢問伊。
MAK|9|33||怹來到迦百農。耶穌佇厝內問怹講：「恁佇路裡議論甚麼？」
MAK|9|34||學生靜靜，因為佇路裡曾爭論是誰最大。
MAK|9|35||伊就坐啲，叫十二個學生，給怹講：「若愛做代先的，著做眾人的路尾，也做眾人的差用。」
MAK|9|36||閣導一個囝仔，互伊徛佇中間，續抱伊，給學生講：
MAK|9|37||「見若為著我的名接納一個親像此號的囝仔的，就是接納我；見若接納我的，呣是接納我，就是接納差我的。」
MAK|9|38||約翰給耶穌講：「先生，阮曾看見一人用你的名趕鬼，阮就禁止伊，因為伊無隨咱。」
MAK|9|39||耶穌講：「莫得禁伊；因為無有人奉我的名行權能，也會連鞭誹謗我。
MAK|9|40||見若無攻擊咱的，就是為咱。
MAK|9|41||見若因為恁屬基督，就用一杯水互恁飲的，我實在給恁講，伊將來無失落伊的賞。」
MAK|9|42||「見若互諸個信我的微細的一個去犯罪，彼人寧可受大石磨縛伊的頷頸，㧒佇海裡。
MAK|9|43||設使
MAK|9|44||你一手致到你犯罪，就著斬斷伊；你寧可破相入佇活，莫得二手去地獄，入bē熄的火。
MAK|9|45||設使你一腳致到你犯罪，就著斬斷伊；
MAK|9|46||你寧可跛腳入活，莫得二腳受㧒落地獄。
MAK|9|47||設使你一目致到你犯罪，就著挖去；你寧可一目入佇上帝的國，莫得二目㧒落地獄。
MAK|9|48||佇遐，怹的蟲無死，火無熄。
MAK|9|49||因為逐人欲用火來豉伊。
MAK|9|50||鹽是好，鹽若失落伊的鹹，欲用甚麼來復倒伊的味？恁的內面應該著有鹽，也大家著相和好。」
MAK|10|1||耶穌對遐起身，到猶太的地界到約但河外。多多陣的人閣聚集就近伊，伊照常閣教示怹。
MAK|10|2||有法利賽人就近伊問講：「人離出伊的某通嗎？」是啲試伊。
MAK|10|3||耶穌應講：「摩西命令恁怎樣？」
MAK|10|4||怹講：「摩西准人寫離書來離伊。」
MAK|10|5||若是耶穌給怹講：「摩西因為恁的心硬，才寫此個命令互恁；
MAK|10|6||總是對造化的起頭，主創造怹有男有女。
MAK|10|7||因為按呢，人欲離開父母，結聯伊的某，二個欲成做一體。
MAK|10|8||親像按呢，無做二個，是做一體。
MAK|10|9||所以，上帝所配合的，人呣通分開伊。」
MAK|10|10||入厝，學生閣將此個代誌問伊。
MAK|10|11||伊給怹講：「凡若離出伊的某來娶別個的，是行姦淫，來辜負伊；
MAK|10|12||某若棄拺伊的丈夫來嫁別個，也是行姦淫。」
MAK|10|13||有人帶細子就近耶穌，欲互伊摸怹，學生責備怹。
MAK|10|14||耶穌看見按呢大無歡喜，給學生講：「容允細子就近我，莫得禁怹；因為上帝的國，是此號人的。
MAK|10|15||我實在給恁講，凡若承接上帝的國，無親像細子的，決斷bē得入去。」
MAK|10|16||就抱怹，給怹按手，祝福怹。
MAK|10|17||耶穌出去佇路裡，有一人走進前，來跪伊，問講：「好的先生啊，我著怎樣做才通承接永活？」
MAK|10|18||耶穌給伊講：「你啥事稱呼我是好啊？無一個好，獨獨上帝若定。
MAK|10|19||諸個誡你已經知：莫得刣死人；莫得姦淫；莫得偷提；莫得濫糝做干證；莫得剋虧人；著敬你的父母。」
MAK|10|20||伊應講：「先生啊，諸個我對細漢攏守伊。」
MAK|10|21||耶穌看伊，疼伊，就給伊講：「你猶欠一項：著去賣你凡所有的，來互喪鄉人，就欲有財寶佇天裡；閣來隨我。」
MAK|10|22||伊聽此個話，面就失色，憂悶就去，因為伊產業真多。
MAK|10|23||耶穌四界看，給伊的學生講：「富人入上帝的國[人奧]啊！」
MAK|10|24||學生奇怪伊的話。耶穌閣應講：「細子啊，倚靠錢財的人入上帝的國[人奧]啊！
MAK|10|25||駱駝穿過針鼻比富人入上帝的國猶卡快。」
MAK|10|26||學生益發卬愕，給伊講：「按呢是誰會得著救啊？」
MAK|10|27||耶穌看怹，講：「在人是bē會，在上帝就呣是按呢，因為在上帝萬事攏會。」
MAK|10|28||彼得就給伊講：「阮曾放拺一切來隨你。」
MAK|10|29||耶穌講：「我實在給恁講，無有人為著我及福音的緣故放拺厝宅、兄弟、姊妹、老母、老父、子兒、田園，
MAK|10|30||就佇現時無得著百倍，就是厝宅、兄弟、姊妹、母親、子兒、田園，兼有窘逐，閣佇來世欲得著永活。
MAK|10|31||總是，代先的多多，欲做路尾，路尾的，也欲做代先。」
MAK|10|32||怹上耶路撒冷。佇路裡耶穌行佇頭前，學生卬愕，隨的人驚惶。耶穌閣帶十二個學生，將伊所欲抵著的事給怹講：
MAK|10|33||「今咱上耶路撒冷，人子欲受解送互諸個祭司頭及經學士，怹欲擬伊死罪，也欲解送伊互外邦人。
MAK|10|34||怹欲戲弄伊，呸涎伊，鞭拍伊，害死伊。過三日伊欲復活。」
MAK|10|35||西庇太的子雅各及約翰就近，來給伊講：「先生啊，見若阮所對你求的，愛你給阮行伊。」
MAK|10|36||伊就給怹講：「愛我給恁行甚麼啊？」
MAK|10|37||怹給伊講：「准阮佇你的榮光，一個坐你的正旁，一個坐你的倒旁。」
MAK|10|38||若是耶穌給怹講：「恁所求的恁呣知。我所飲的杯，恁會飲嗎？我所受的洗，恁會受嗎？」
MAK|10|39||怹講：「會。」伊給怹講：「我所飲的杯，恁欲飲伊；我所受的洗，恁欲受伊；
MAK|10|40||總是坐我的正旁倒旁，呣是我會通互人，獨獨為著甚麼人備辦的，就互伊。」
MAK|10|41||十個學生聽見，就受氣雅各及約翰。
MAK|10|42||耶穌叫怹來，給怹講：「恁知，外邦所尊做人君的，做主來治理怹，怹的大人管轄怹。
MAK|10|43||獨獨恁中間，呣是按呢。恁中間，愛做大的，欲做恁的差用；
MAK|10|44||恁中間，愛做頭的，欲做眾人的奴僕。
MAK|10|45||因為人子到，呣是欲差用人，是欲互人差用，閣獻伊的生命來贖回多多人。」
MAK|10|46||怹到耶利哥；耶穌及伊的學生及大陣人出耶利哥的時，有底買的子巴底買，就是睛暝做乞食者，坐佇路邊。
MAK|10|47||已經聽見是拿撒勒人耶穌，就喉叫講：「大衛的後裔耶穌！可憐我！」
MAK|10|48||多多人責備伊，教伊靜靜。若是伊益發大聲喉叫講：「大衛的後裔啊，可憐我！」
MAK|10|49||耶穌停腳，講：「叫伊來。」就叫睛暝人，給伊講：「安你的心，起來！伊啲叫你啊。」
MAK|10|50||伊就放拺伊的衫，跳起來，去就近耶穌。
MAK|10|51||耶穌應伊講：「愛我給你做甚麼？」睛暝人給伊講：「拉波尼，我愛得著看見。」
MAK|10|52||耶穌給伊講：去啊！你的信有救你啦。」伊連鞭得著看見，就佇路裡隨耶穌。
MAK|11|1||怹行近耶路撒冷，到橄欖山邊的伯法其及伯大尼的時；耶穌差二個學生，
MAK|11|2||給怹講：「恁去對面的鄉社，已經入去就欲抵著一隻驢仔縛佇遐，猶未曾有人騎的；解開，給伊牽來。
MAK|11|3||若有人問恁講：『啥事做按呢？』恁就著講：『主欠用伊。』連鞭欲互伊倒來遮。」
MAK|11|4||二人就去，抵著一隻驢仔佇路裡的越角，縛佇門外，就解伊。
MAK|11|5||邊頭徛的人，有的講：「恁解驢仔欲啥事？」
MAK|11|6||怹照耶穌所講的給怹講，許個人就放互伊去。
MAK|11|7||怹就牽驢仔就近耶穌，續用家己的衫披佇彼頂面，耶穌就騎伊。
MAK|11|8||有多多人用怹的衫舖佇路裡，也有的用樹枝就是對園裡所剉來的。
MAK|11|9||前行後隨的叫講：和散那！佇主的名來的應該得著謳咾！
MAK|11|10||彼個啲欲來的國，就是咱的祖公大衛的國，應該得著謳咾啊！佇至高的位啊，和散那！
MAK|11|11||耶穌入耶路撒冷，入殿堂，四界看逐項的物。日已經暗，就及十二個學生出去，到伯大尼。
MAK|11|12||隔日，怹對伯大尼出來，耶穌枵。
MAK|11|13||遠遠看見一欉無花果樹有葉，就去看佇彼頂面有所得著無。已經到，竟然無所得著，只有葉若定，因為呣是無花果的時。
MAK|11|14||就對彼欉樹講：「今了後，永永無人食著你的果子。」伊的學生也聽見。
MAK|11|15||怹到耶路撒冷。耶穌入殿，就趕出殿內買賣的人，捙倒換錢的人的桌及賣鴿仔的人的椅；
MAK|11|16||續呣准人帶器具對殿裡經過；
MAK|11|17||閣教示怹講：「豈無記載講：我的厝欲稱做萬邦祈禱的厝嗎？若是恁互伊做賊巢。」
MAK|11|18||諸個祭司頭及經學士聽見，就尋看通怎樣來滅伊，因為驚伊，是眾人攏奇怪伊的教示。
MAK|11|19||逐下昏，耶穌出城去。
MAK|11|20||早起時，怹對遐經過，就看見彼欉無花果樹根枝攏枯焦去。
MAK|11|21||彼得記得，就給伊講：「拉比，你看！你所咒詛的無花果樹已經乾去。」
MAK|11|22||耶穌應講：「恁著信上帝。
MAK|11|23||我實在給恁講，凡若給此個山講：『徙去，㧒佇海裡！』心內無僥疑，獨獨信伊所講的的確成，就欲給伊成。
MAK|11|24||所以我給恁講，見若恁所祈禱來求的，著信是已經得著，就欲給恁成。
MAK|11|25||見若恁徛啲祈禱的時，想著有人得罪你甚麼，就著赦免伊，互恁佇天裡的父也赦免恁的過失。」
MAK|11|26||｛恁若不饒恕人，恁佇天裡的父也不饒恕恁的過犯。〔台語羅馬譯本無此節！〕｝
MAK|11|27||怹閣到耶路撒冷。耶穌佇殿內啲行的時，許個祭司頭經學士及長老就近伊，講：
MAK|11|28||「你用甚麼權行諸個事？閣是誰互你此個權通行伊啊？」
MAK|11|29||耶穌就給怹講：「我也問恁一句話，恁若應我，我才欲給恁講我用甚麼權行諸個事。
MAK|11|30||約翰的洗禮是對天？抑是對人啊？恁著應我。」
MAK|11|31||怹相及議論講：「若講『對天』，伊欲講：『按呢，恁啥事呣信伊？』
MAK|11|32||若講『對人』，怹就驚百姓，因為眾人實在掠約翰做先知。」
MAK|11|33||就應耶穌講：「阮呣知。」耶穌就給怹講：「我也無欲給恁講我是用甚麼權行諸個事。」
MAK|12|1||耶穌就用譬喻對怹講：「有一人栽葡萄園，用籬笆圍伊，開一孔來做酒窟，起一座守更樓，租互佃戶，就去別所在。
MAK|12|2||到期，差一個奴僕就近佃戶，欲對佃戶收園內的果子。
MAK|12|3||佃戶掠來拍伊，互伊空空倒去。
MAK|12|4||閣差別個奴僕就近怹。佃戶傷伊的頭殼，閣凌辱伊。
MAK|12|5||閣差別個奴僕，怹就刣死伊。閣差多多奴僕，有的互怹拍，也有的互怹刣死。
MAK|12|6||伊猶有一個是伊所疼的子，路尾也差伊就近怹，拍算講：『怹欲尊敬我的子。』
MAK|12|7||若是諸個佃戶相及講：『此個是伊的後嗣。咱來給伊刣死，業就歸咱！』
MAK|12|8||就掠來，給伊害死，將伊㧒佇葡萄園外。
MAK|12|9||按呢，園主欲怎樣做啊？伊欲來滅諸個佃戶，將伊的園交代別人。
MAK|12|10||聖經所記載講：師傅所棄拺的石，成做厝角頭的石。
MAK|12|11||這是主所成的，咱的目睭看做奇怪。恁豈未讀嗎？」
MAK|12|12||許個人知此個譬喻是指怹來講，就愛欲掠伊，總是驚眾人，就離開伊去。
MAK|12|13||後來，差法利賽及希律黨幾若人就近伊，愛就伊所講的話來當伊。
MAK|12|14||已經到，給伊講：「先生啊，阮知你是真實，也無掠甚麼人做要緊；因為你無看人的外貌，就是真實將上帝的路來教示人。納稅互該撒合宜抑無？
MAK|12|15||阮著納抑呣免？」若是耶穌知怹的假好，就給怹講：「恁啥事試我啊？提一個銀仔互我看！」
MAK|12|16||怹就提來。耶穌給怹講：「此個像及號是是誰？」
MAK|12|17||怹給伊講：「該撒。」耶穌給怹講：「恁著將該撒的物納互該撒，將上帝的物納互上帝。」怹大奇怪伊。
MAK|12|18||有撒都該人就是講人無復活的。就近伊問講：
MAK|12|19||「先生啊，摩西寫來指示阮講：『若有人伊的兄死，留伊的某佇啲，也無留子，伊的小弟著娶伊的某，生子來續接伊的兄。』
MAK|12|20||有兄弟七人，大的娶某，死，也無留子。
MAK|12|21||第二個娶伊，也無留子，就死。第三個也是按呢。
MAK|12|22||怹七人攏無留子；到路尾，婦仁人也死。
MAK|12|23||到復活的時，伊欲做怹中間叨落一個的某？因為此七人攏有娶伊」。
MAK|12|24||耶穌給怹講：「恁的錯豈呣是對呣識聖經，及上帝的權嗎？
MAK|12|25||因為對死人中復活的時，無嫁無娶，是親像天使佇天裡。
MAK|12|26||今論死人復活，恁豈未讀著摩西的冊，莿帕彼篇所記的？上帝給摩西講：『我是亞伯拉罕的上帝，以撒的上帝，雅各的上帝。』
MAK|12|27||伊呣是死人的上帝，是活人的上帝。恁有大大錯啦。」
MAK|12|28||有經學士一人到，聽怹辯論，知耶穌gâu應，就問伊講：「諸個誡命中叨落一條是第一要緊？」
MAK|12|29||耶穌應講：「彼個第一要緊的是講：『以色列啊，著聽，主──咱的上帝是獨一的主。
MAK|12|30||你著盡心、盡性、盡意、盡力疼主──就是你的上帝。』
MAK|12|31||第二個講：『著疼你的厝邊親像家己。』其餘的誡命未有比此二條卡大的。」
MAK|12|32||經學士給伊講：「好啊，先生啊，你所講的真正著；上帝只有一個，以外無別個；
MAK|12|33||若盡心、盡智、盡力疼伊，閣疼厝邊親像家己，就贏過攏總歸隻精牲的燒祭及祭祀。」
MAK|12|34||耶穌看見伊應了真通，就給伊講：「你離開上帝國無遠啦。」對彼時，無人敢閣問伊。
MAK|12|35||耶穌佇殿堂教示怹講：「諸個經學士怎樣講，基督做大衛的後裔嗎？
MAK|12|36||大衛互聖神感動來家己講：主給我的主講：坐我的大旁，聽候我將你諸個對敵做你的腳踏椅。
MAK|12|37||大衛既然家己稱伊做主，就基督按怎樣做伊的後裔？」眾人攏歡喜聽伊。
MAK|12|38||耶穌教示的時，閣講：「著持防許個經學士；怹愛穿長衫四界行，愛佇街市裡互人請安，
MAK|12|39||會堂內坐高位，筵桌裡坐大位。
MAK|12|40||怹僥吞守寡人的家伙，假意長長祈禱。怹欲受罪閣卡重！」
MAK|12|41||耶穌坐佇庫房的對面，眾人啲用錢㧒落庫房。有多多富人用多多錢㧒落去。
MAK|12|42||有一個喪鄉的守寡人來，㧒二個半厘的，就是一厘。
MAK|12|43||耶穌就叫伊的學生來，給怹講：「我實在給恁講，此個喪鄉的守寡人所㧒的，比眾㧒落庫房的卡多。
MAK|12|44||因為，許個眾人是對怹有剩的，來㧒；若是此個婦仁人是對佇伊的無夠，來一盡㧒伊所有的，就是伊所倚靠來活的。」
MAK|13|1||耶穌出殿的時，有一個學生給伊講：「先生，你看咧，此號石！此號厝宅！」
MAK|13|2||耶穌給伊講：「你看諸個大厝嗎？佇遮欲無一塊石留佇石的頂面，也無捙落去。」
MAK|13|3||耶穌佇橄欖山坐佇殿的對面。彼得、雅各、約翰，及安得烈暗靜問伊講：
MAK|13|4||「請給阮講，甚麼時有諸個事？閣諸個事欲成的時有甚麼兆頭啊？」
MAK|13|5||耶穌才給怹講：「恁著謹慎，莫得互人迷惑。
MAK|13|6||欲有多多人託我的名來，講：『我就是基督』，來迷惑多多人。
MAK|13|7||閣恁聽見交戰及交戰的風聲的時，莫得驚。因為諸個事的確有，總是末期猶未到。
MAK|13|8||因為百姓欲起來攻擊百姓，國也欲攻擊國；逐所在欲有地動，也欲有飢荒。諸個事就是苦痛的起頭。
MAK|13|9||若是恁著家己謹慎；因為人欲將恁送交公會，恁欲受拍佇會堂裡，也欲為著我的緣故徛佇官府及君王的面前，來對怹做干證。
MAK|13|10||總是，福音的確代先傳佇萬邦。
MAK|13|11||人拖恁將恁送交的時，莫得代先掛慮欲怎樣講；當彼時，所賞賜恁講的，恁著講伊；因為呣是恁家己講，就是聖神啲講。
MAK|13|12||兄弟欲將兄弟送交去死，父款待子也是按呢；子兒欲起來攻擊父母，互伊死；
MAK|13|13||也恁因為我的名欲互眾人怨恨。獨獨吞愞到路尾的，伊欲得著救。」
MAK|13|14||「總是恁看見彼個殘害可惡的，徛佇伊呣應該徛的所在（讀的人著曉悟）。彼時，佇猶太的，著走去山裡；
MAK|13|15||佇厝頂的，莫得入去厝內提甚麼；
MAK|13|16||佇園裡的，莫得倒來擜(hiahn)伊的衫。
MAK|13|17||當許個日，有娠孕及互嬰仔食奶的婦仁人有災禍！
MAK|13|18||恁著祈禱，免得冬天時抵著此個事。
MAK|13|19||因為許個日欲有患難，就是對上帝創造世間的起頭到此霎，未有按呢，後來也無。
MAK|13|20||若呣是主減少許個日，就凡有肉體的，無一個得救；總是為著揀的百姓，就是伊所揀者的緣故，伊有減少許個日。
MAK|13|21||彼時若有人給恁講：『基督佇遮』，抑是講：『佇遐』，莫得信！
MAK|13|22||因為欲有假基督、假先知起來，行神蹟及兆頭，欲是會，連揀的百姓也迷惑怹。
MAK|13|23||總是恁著謹慎。我已經代先攏給恁講。」
MAK|13|24||「當許個日，彼個患難的了後，日欲黑暗，月無出伊的光，
MAK|13|25||星對天磕落，佇天裡的象欲振動。
MAK|13|26||彼時，欲看見人子用大權能及榮光，佇雲中臨到。
MAK|13|27||彼時伊欲差伊的天使，對四方，聚集伊所揀的百姓，對地極到天邊。」
MAK|13|28||「恁著學無花果樹此個譬喻：當枝軟葉發的時，恁就知夏天近啦。
MAK|13|29||按呢，恁看諸個事，著知是近，到門口啦。
MAK|13|30||我實在給恁講，此世代猶未過去，到諸個代誌攏成。
MAK|13|31||天地欲廢無，我的話bē廢無。」
MAK|13|32||「若是論彼日，彼時，人呣知，佇天裡的天使也呣知，子也呣知，獨獨父知伊。
MAK|13|33||著謹慎，警醒來祈禱，因為恁呣知彼個期是佇甚麼時。
MAK|13|34||是親像一人離開伊的家，去出外，將權交代伊諸個奴僕，有派工互逐人做，閣吩咐顧門者著張持。
MAK|13|35||所以，恁著張持；因為恁呣知恁的主甚麼時欲來，或是日暗，或是半暝，或是雞啼，或是天光早；
MAK|13|36||驚了伊忽然來，抵著恁啲睏。
MAK|13|37||我所給恁講的，也給眾人講：著張持！」
MAK|14|1||過二日就是pôaⁿ過，及除酵的節，諸個祭司頭及經學士尋看著用甚麼詭計掠耶穌，來害死伊。
MAK|14|2||因為講：「當節期呣通，驚了百姓有擾亂。」
MAK|14|3||耶穌佇伯大尼癩[疒哥]西門的厝坐桌的時，有婦仁人來，帶玉瓶內面貯極貴氣真的哪噠香油，叩破玉瓶，傾佇耶穌的頭殼。
MAK|14|4||有幾若人受氣，相及講：「按呢破費此個香油有甚麼路用？
MAK|14|5||因為此個香油會賣得銀仔三百外個來互喪鄉人。」就呣願伊。
MAK|14|6||若是耶穌講：「出在伊！恁啥事刁難伊？伊所行來款待我的是好事。
MAK|14|7||因為常常有喪鄉人及恁佇啲，愛好款待怹不管時攏會；若是我無常常及恁佇啲。
MAK|14|8||此個婦仁人是盡伊所會的來做；伊代先將油抹我的身軀來備辦埋葬。
MAK|14|9||我實在給恁講，普天下，無論甚麼所在傳福音，也欲講起此個婦仁人所行，來紀念伊。」
MAK|14|10||十二個學生的一個，加略人猶大去見許個祭司頭，欲將耶穌交互怹。
MAK|14|11||怹聽見就歡喜，閣允欲互伊銀；伊就尋看有甚麼機會通將耶穌交互怹。
MAK|14|12||除酵節的頭一日，就是刣pôaⁿ過節的羊羔的日，學生問伊講：「你愛阮去甚麼所在備辦互你食pôaⁿ過節啊？」
MAK|14|13||耶穌差二個學生，給怹講：「恁入城，就有一人帶水瓶欲抵著恁，恁著隨伊去。
MAK|14|14||佇伊所入的所在，給彼個家主講：『先生講：我的客廳佇叨落？我欲佇遐及我的學生食pôaⁿ過節。』
MAK|14|15||伊欲用樓頂一間大廳排設便便互恁看，恁佇遐通為著咱代先備辦。」
MAK|14|16||學生出去，入城，既然抵著照伊所給怹講的。就備辦pôaⁿ過節。
MAK|14|17||到日暗，耶穌及十二個學生來。
MAK|14|18||坐啲食的時，耶穌講：「我實在給恁講，恁中間一人，及我相及食者欲賣我。」
MAK|14|19||眾人憂悶，一個一個問伊講：「總無是我哦？」
MAK|14|20||伊給怹講：「十二學生的一個，及我相及搵佇盤裡者就是。」
MAK|14|21||因為人子倒去，照所記載指伊的話；若是賣人子者有災禍啊！彼人無出世卡好。」
MAK|14|22||怹啲食的時，耶穌提餅，祝謝，就擘破，互怹，講：「提去，此個是我的身軀」；
MAK|14|23||捧杯，祝謝，互怹；怹攏飲。
MAK|14|24||耶穌給怹講：「此個是我的血就是盟約的血，為著多多人來流出的。
MAK|14|25||我實在給恁講，今了後我無閣飲葡萄的汁，聽候彼日我飲彼個新的佇上帝的國。」
MAK|14|26||已經吟詩，就出來，去橄欖山。
MAK|14|27||耶穌給怹講：「恁攏欲受塞礙，因為有記載講：我欲拍牧者，羊就四散。
MAK|14|28||若是我復活了後，欲代先恁去加利利。」
MAK|14|29||彼得給伊講：「眾人雖然受塞礙，若是我無按呢。」
MAK|14|30||耶穌給伊講：「我實在給你講，今仔日就是佇今暝，雞啼二落的代先，你欲三擺呣認我。」
MAK|14|31||彼得盡力講：「我就若著及你死，也決斷無呣認你。」眾人也攏是按呢講。
MAK|14|32||相及到一所在，名叫客西馬尼。耶穌給伊的學生講：「恁坐住遮，聽候我祈禱。」
MAK|14|33||就帶彼得、雅各、約翰及伊相及去，耶穌卬愕慘慼，
MAK|14|34||給怹講：「我的心真憂悶，到欲死；恁著住遮來警醒。」
MAK|14|35||略仔進前，仆佇地裡，祈求：「若會做得，就互伊免抵著此個時。」
MAK|14|36||閣講：「阿爸！父啊！你萬事攏會；願你互此個杯離開我。總是，呣是照我所愛，是照你所愛。」
MAK|14|37||閣來，看見怹啲睏，就給彼得講：「西門，你啲睏嗎？bē會警醒一時久嗎？
MAK|14|38||恁著警醒祈禱，免得入佇迷惑。心神甘願，若是肉體軟茈。」
MAK|14|39||閣再去祈禱，也是講許個話，
MAK|14|40||閣來看見怹啲睏，因為怹的目睭真澀；怹也呣知著應怎樣。
MAK|14|41||第三擺來，給怹講：「今通睏來安息啦！好啦！時到啦。人子受賣佇罪人的手啦。
MAK|14|42||起來！相及去。你看，賣我的人近啦！」
MAK|14|43||猶啲講的時，連鞭有十二個學生的一個猶大來，也有歸陣人抬刀及槌仔，對祭司頭、經學士及長老遐相及來。
MAK|14|44||賣伊的曾及怹套暗號，講：「我給伊唚者，彼人就是。恁通掠伊，細膩拖伊去。」
MAK|14|45||已經到，即時就近耶穌，講：「拉比」，就直直給伊唚。
MAK|14|46||怹就下手掠伊。
MAK|14|47||邊頭徛的一人，拔刀，刣祭司頭的奴僕，削去伊一個耳仔。
MAK|14|48||耶穌給怹講：「恁抬刀及槌仔出來掠我，親像欲掠賊嗎？
MAK|14|49||我日日佇殿內教示人，及恁相及佇啲恁無掠我。總是按呢就是欲應驗聖經。」
MAK|14|50||學生攏離開伊，走。
MAK|14|51||有一個少年人，褪裼moa幼苧布，隨耶穌，怹掠伊。
MAK|14|52||就棄拺幼苧布，褪裼來走。
MAK|14|53||許個人帶耶穌到祭司頭的所在，也有眾祭司頭、長老、經學士攏來及伊相及聚集。
MAK|14|54||彼得遠遠隨耶穌，到祭司頭的院，入內面及許個差役坐啲烘火。
MAK|14|55||諸個祭司頭及全公會尋干證攻擊耶穌，欲互伊死，也無得著。
MAK|14|56||因為濫糝干證來攻擊伊的多多，若是怹所干證的無對同。
MAK|14|57||也有幾若人起來濫糝干證伊，講：
MAK|14|58||「阮曾聽見伊講：『我欲毀壞此間人的手所起的殿，三日內閣起此間呣是人的手所起的。』」
MAK|14|59||怹干證按呢，也無對同。
MAK|14|60||祭司頭起來徛佇中間，問耶穌講：「你攏無應嗎？諸個人所干證你的是甚麼？」
MAK|14|61||耶穌靜靜，攏無應。祭司頭閣問伊講：「你是通謳咾者的子基督抑呣是？」
MAK|14|62||耶穌講：「我是。恁欲看見人子坐佇有權能者的大旁，及天的雲來。」
MAK|14|63||祭司頭拆裂家己的衫，講：「咱猶欠甚麼干證啊？
MAK|14|64||恁已經聽見伊的僭權褻瀆啦。恁拍算按怎樣？」怹攏擬伊該死。
MAK|14|65||彼時有人就呸涎伊，掩伊的面，用拳頭拇掙伊，給伊講：「你著做先知來講！」許個差役帶去，用手拍伊。
MAK|14|66||彼得佇下面外院的時；有祭司頭一個女婢來，
MAK|14|67||看見彼得啲烘火，相伊，講：「你也曾及彼個拿撒勒人耶穌做陣。」
MAK|14|68||伊呣認，講：「我呣知，也bē曉得你啲講甚麼。」就出去，到前院，雞就啼。
MAK|14|69||彼個女婢看見伊，閣給邊仔徛的人講：「此個也是屬佇怹的黨。」
MAK|14|70||伊閣呣認。閣霎仔久，邊仔徛者閣給彼得講：「你屬怹的黨！因為你是加利利人。」
MAK|14|71||伊就咒詛閣咒誓講：「恁所講彼個人我呣識伊。」
MAK|14|72||雞即時啼二落。彼得就記得耶穌所給伊講的話講：「雞啼二落的代先，你欲三擺呣認我。」想著，就啼哭。
MAK|15|1||到天光，許個祭司頭、長老、經學士及全公會相及議論，縛耶穌，帶伊去交互彼拉多。
MAK|15|2||彼拉多問伊講：「你是猶太人的王嗎？」伊應講：「你講就是。」
MAK|15|3||祭司頭用多多項告伊。
MAK|15|4||彼拉多閣問伊講：「你攏無應嗎？你看，怹告你許多項。」
MAK|15|5||若是耶穌猶久無應，致到彼拉多奇怪。
MAK|15|6||到節期，總督應有放一個犯人互怹，照怹所求的。
MAK|15|7||有一人名巴拉巴，及許個作亂的人同受縛。怹佇作亂的時，曾刣死人。
MAK|15|8||眾人就起，去求彼拉多照常來行。
MAK|15|9||彼拉多應講：「恁愛我放猶太人的王互恁嗎？」
MAK|15|10||因為知，許個祭司頭是為著怨妒才解送伊。
MAK|15|11||若是許個祭司頭使唆眾人，寧可求放巴拉巴互怹。
MAK|15|12||彼拉多閣應講：「按呢，就恁所叫做猶太人的王的，我著怎樣辦伊？」
MAK|15|13||怹閣喉叫講：「釘伊佇十字架！」
MAK|15|14||彼拉多給怹講：「怎樣啊？伊做甚麼歹？」總是怹愈大聲喉叫講：「釘伊佇十字架！」
MAK|15|15||彼拉多因為愛互眾人歡喜，就放巴拉巴互怹，已經鞭拍耶穌，就發交去釘十字架。
MAK|15|16||兵丁拖伊入院內，就是公堂就會齊通營。
MAK|15|17||用紫色的袍互伊穿，閣編莿仔的冕旒給伊戴，
MAK|15|18||就給伊請安講：「猶太人的王，平安！」
MAK|15|19||閣用蘆竹捽伊的頭殼，給伊呸涎，跪落拜伊。
MAK|15|20||戲弄息，彼領紫色的袍就給伊褪起來，將伊家己的衫給伊穿落去，帶伊出，欲釘伊十字架。
MAK|15|21||有古利奈人西門，就是亞力山大及魯孚的老父，對山場來，按遐過，怹勉強伊相及去，來夯耶穌的十字架。
MAK|15|22||怹帶耶穌到各各他的所在（翻譯就是頭殼碗的所在），
MAK|15|23||用攪沒藥的酒互伊，耶穌呣受。
MAK|15|24||就釘伊佇十字架，分伊的衣服，拈鬮看甚麼人得著甚麼。
MAK|15|25||彼時九點鐘就釘伊佇十字架。
MAK|15|26||用斬條寫伊的罪狀，講：「猶太人的王。」
MAK|15|27||也有二個賊及伊同釘十字架，一個佇正旁，一個佇倒旁。
MAK|15|28||｛這應驗經上的話說：『算伊及不法的人同列。』〔台語羅馬譯本無此節！〕｝
MAK|15|29||經過的人褻瀆伊，搖頭講：「唉啊！你毀壞殿，三日起伊的，
MAK|15|30||今著救家己，對十字架落來！」
MAK|15|31||許個祭司頭及經學士也是按呢恥笑伊，相及講：「伊曾救別人，也bē會救家己。
MAK|15|32||以色列的王基督，今著對十字架落來，互阮看，來信伊。」同釘佇十字架者也罵伊。
MAK|15|33||日中晝，全地黑暗，到三點鐘的時。
MAK|15|34||三點鐘的時耶穌大聲叫講：「以羅伊！以羅伊！拉馬撒巴大尼？」（翻譯就是：我的上帝！我的上帝！你啥事放離我？）
MAK|15|35||邊頭徛者，有人聽見就講：「你看，伊啲叫以利亞！」
MAK|15|36||有一人走去，用海絨浸醋，縖佇蘆竹仔尾，互伊吸，講：「且慢，試看以利亞來救伊落來抑無。」
MAK|15|37||耶穌大聲叫，氣就斷。
MAK|15|38||殿內的帳簾對頂到下裂做二旁。
MAK|15|39||百總徛佇耶穌的對面看見伊按呢氣斷，就講：「此人真正是上帝的子！」
MAK|15|40||閣有幾若個婦仁人對遠遠啲看；從中有抹大拉的馬利亞，及小雅各、約西的老母馬利亞，以及撒羅米，
MAK|15|41||就是耶穌佇加利利的時，跟隨來服事伊者，也有多多婦仁人及耶穌同上耶路撒冷的，攏遠遠啲看。
MAK|15|42||已經暗，因為彼日是備辦節的日，就是安息日前的一日，
MAK|15|43||有亞利馬太的約瑟來，伊是尊貴的議員，本身也是欣慕上帝的國的。好膽入去見彼拉多，求耶穌的身屍；
MAK|15|44||彼拉多奇怪伊已經死，叫百總來問，看伊死久未。
MAK|15|45||已經對百總得著知，就用身屍互約瑟。
MAK|15|46||約瑟買幼苧布，收耶穌落來，用幼苧布包伊，下佇石磐所拍的墓，也翱一塊石佇墓門。
MAK|15|47||抹大拉的馬利亞，及約西的老母馬利亞，看見伊所埋葬的所在。
MAK|16|1||安息日已經過身，抹大拉的馬利亞及雅各的老母馬利亞及撒羅米，有買香料欲來抹耶穌。
MAK|16|2||七日頭一日真早，日抵仔出，怹到墓，
MAK|16|3||相及講：「是誰仔欲替咱翱彼塊石離開墓門啊？」
MAK|16|4||抬目就看見，彼塊石已經翱開，因為是真大塊。
MAK|16|5||入墓，看見一個少年人坐佇正旁，穿白衫，就卬愕。
MAK|16|6||少年人給怹講：「呣免卬愕！恁是尋釘十字架的拿撒勒人耶穌，伊已經復活，無佇遮。你看，伊埋葬的所在。
MAK|16|7||今著去給伊的學生及彼得講：『伊代先恁去加利利。恁佇遐欲看見伊，照伊所給恁講的。』」
MAK|16|8||諸個婦仁人出去，離開墓就走，因為愕愕惙卬愕，也無給人講甚麼，因為怹真驚。
MAK|16|9||七日的頭日清早，耶穌已經復活，代先出現佇抹大拉的馬利亞（就是耶穌前曾對伊趕出七個鬼的）。
MAK|16|10||平時及耶穌同佇啲的人；彼時啲憂悶啼哭，馬利亞去給怹講。
MAK|16|11||怹聽見伊活，閣互馬利亞看見，竟然呣信。
MAK|16|12||以後，怹中間二人去山場。啲行的時，耶穌出現互怹看見，伊的容貌及平常無同。
MAK|16|13||怹去給其餘的講；總是怹許個人也呣信。
MAK|16|14||後來，十一個學生坐啲食的時，耶穌出現互怹看見，責備怹的呣信及硬心，因為有人看見伊已經復活，怹也呣信許個人的話。
MAK|16|15||耶穌閣給怹講：「恁去普天下，傳福音互萬百姓。
MAK|16|16||信來受洗禮的，欲得著救；呣信的，欲受定罪。
MAK|16|17||信的人欲有諸個神蹟隨怹，就是託仗我的名趕鬼；講新的腔口；
MAK|16|18||掠蛇；抑是飲著甚麼毒也攏無傷害；閣用手按破病的人，怹就好。」
MAK|16|19||主耶穌及怹講息，就得著接納上天，坐佇上帝的大旁。
LUK|1|1||因為有多多人將咱中間已經成的事，曾抬筆來排列做傳，
LUK|1|2||就是照許個做道理的差用的人，對起頭親目看見來傳互咱的。
LUK|1|3||我已經對起頭詳細查考攏總的事，就想著照次序寫伊來寄互提阿非羅大人，
LUK|1|4||互你知所學習的的確實。
LUK|1|5||當猶太王希律的時，有屬亞比雅班的祭司，名撒迦利亞；伊的某是亞倫的後裔，名叫以利沙白。
LUK|1|6||怹二人佇上帝的面前是義的人，照主一切的誡命禮儀來行，無通嫌，
LUK|1|7||總是怹無子；因為以利沙白bē懷孕，二人年歲又閣老。
LUK|1|8||彼時撒迦利亞照伊的班列行祭司的職佇上帝的面前，
LUK|1|9||照祭司職份的例抽籤，得著入主的殿燒香。
LUK|1|10||當燒香的時，百姓歸陣佇外面祈禱。
LUK|1|11||主的天使出現互伊看，徛佇香壇的正旁。
LUK|1|12||撒迦利亞看見，就卬愕驚惶。
LUK|1|13||天使對伊講：「撒迦利亞啊，莫得驚，因為你的祈禱已經聽見啦。你的某以利沙白欲生子，你著給伊號名叫約翰。
LUK|1|14||你欲歡喜閣快樂；多多人也欲為著伊出世，來歡喜。
LUK|1|15||因為伊佇主的面前欲做大，葡萄酒及一切的酒攏無飲，對老母的胎就互聖神充滿。
LUK|1|16||伊欲互以色列後裔多多人越轉，來歸主──就是怹的上帝。
LUK|1|17||伊欲用以利亞的心神及才能，行做頭佇主的面前，互做父的越轉心向佇子，互悖逆的人趁義人的智慧，為著主備辦合用的百姓。」
LUK|1|18||撒迦利亞對天使講：「我對怎樣會知此個事啊？因為我已經老，我的某年歲也老啦。」
LUK|1|19||天使應伊講：「我就是加百列，徛佇上帝的面前的，奉差及你講話，報你諸個好消息。
LUK|1|20||今你欲靜靜bē講話，到諸個事得著成的日；因為你呣信我的話，就是許個到期欲應驗的話。」
LUK|1|21||百姓聽候撒迦利亞，奇怪伊久久佇殿內。
LUK|1|22||到出來，bē及怹講話，就知伊佇殿裡有看見異象；伊就對怹比意思，竟然是啞口。
LUK|1|23||到伊照職份服事的日滿，就倒去怹兜。
LUK|1|24||諸個日了後，伊的某以利沙白有娠，踮密五月日，
LUK|1|25||講：「主佇看顧我的日，款待我親像按呢，來洗我的見誚佇人的中間。」
LUK|1|26||到六月日，天使加百列奉上帝所差到加利利一個城名叫拿撒勒，
LUK|1|27||就近一個在室女，是已經配定著互大衛家的一人，名叫約瑟。此個在室女名叫馬利亞；
LUK|1|28||天使入去，對伊講：「得著大恩的人啊，平安，主及你佇啲！」
LUK|1|29||馬利亞不止卬愕伊的話，想此個請安是甚麼意思。
LUK|1|30||天使給伊講：「馬利亞啊，莫得驚！因為你得著上帝的恩典。
LUK|1|31||今你欲懷孕生子，著給伊號名叫耶穌。
LUK|1|32||伊欲做大，稱做至高者的子；主上帝欲用伊的祖大衛的位互伊。
LUK|1|33||伊欲做王佇雅各的家，到代代；伊的國也無窮盡。」
LUK|1|34||馬利亞對天使講：「我未有嫁人，怎樣欲有此個事？」
LUK|1|35||天使應伊講：「聖神欲臨到你，至高者的權能欲致蔭你，所以對你生的欲稱做聖做上帝的子。
LUK|1|36||閣你的親戚以利沙白，已經老也懷孕，平素稱做boe懷孕的，今有娠六月日啦。
LUK|1|37||因為，上帝所講的話，無一句無力。」
LUK|1|38||馬利亞講：「我是主的女婢，願照你的話應驗佇我。」天使就離開伊去。
LUK|1|39||佇諸個日的中間，馬利亞起身，趕緊去山地，到猶大一個城；
LUK|1|40||入撒迦利亞的厝，請安以利沙白。
LUK|1|41||以利沙白一下聽見馬利亞請安，胎孕佇腹肚內就趒跳。以利沙白互聖神充滿，
LUK|1|42||就大聲講：「眾婦仁人的中間你得著福氣，你所懷孕的也得著福氣！
LUK|1|43||我的主的老母來就近我，我對叨落會得著按呢啊？
LUK|1|44||因為你請安的聲一下入我的耳孔，佇我腹肚內的胎就歡喜來趒跳。
LUK|1|45||信的婦仁人有福氣啊！因為主所給伊講的話欲應驗。」
LUK|1|46||馬利亞講：
LUK|1|47||我的心尊敬主做大；我的神因為救我的上帝來歡喜；
LUK|1|48||因為伊看顧女婢的卑微；對今以後，萬世代欲講我有福氣。
LUK|1|49||因為彼個有權能者，為著我做大的代誌；伊的名是聖。
LUK|1|50||敬畏伊的人伊憐憫怹，到代代。
LUK|1|51||伊曾用伊的手出氣力；心志驕傲的人伊有趕散怹。
LUK|1|52||有權能的人伊lut怹的位，卑微的人伊升怹做高；
LUK|1|53||枵的人伊用好物互怹食到飽，富的人伊互怹空空倒去。
LUK|1|54||伊扶助伊的奴僕以色列，
LUK|1|55||來紀念憐憫，照伊對咱的祖所講的話，來施落互亞伯拉罕及伊的後裔到永世代。
LUK|1|56||馬利亞及伊相及住，約略有三月日，才倒去怹兜。
LUK|1|57||以利沙白生產的期已經到，就生子。
LUK|1|58||厝邊親戚聽見主大憐憫伊，就及伊相及歡喜。
LUK|1|59||到第八日，怹來欲給嬰仔行割禮，愛照伊的老父的名號伊做撒迦利亞。
LUK|1|60||伊的老母應講：「無啦！著名伊做約翰。」
LUK|1|61||怹就對伊講：「你的親戚中無人號此個名。」
LUK|1|62||怹就比意思問伊的老父，愛給伊號甚麼名。
LUK|1|63||伊的老父討寫字的板，寫講：「伊的名是約翰。」大家奇怪。
LUK|1|64||撒迦利亞的嘴連鞭開，舌也解，就講話來謳咾上帝。
LUK|1|65||四圍徛起的人攏驚；諸個一切的話遍遍報揚佇猶太的山地。
LUK|1|66||聽見的人攏將諸個事囥佇心裡，講：「按呢此個嬰仔將來欲怎樣？」因為主的手及伊佇啲。
LUK|1|67||伊的老父撒迦利亞就互聖神充滿，做先知來講：
LUK|1|68||著謳咾主──以色列的上帝！因為伊有看顧伊的百姓，來贖回伊，
LUK|1|69||替咱興起拯救的角，佇伊的奴僕大衛的家，
LUK|1|70||照伊對有世間以來用伊聖的先知的嘴所講的，
LUK|1|71||就是救咱脫離對敵，及見若怨恨咱的人的手，
LUK|1|72||來行憐憫佇咱的列祖，來紀念伊聖的約──
LUK|1|73||就是及咱的祖亞伯拉罕所咒的誓───
LUK|1|74||互咱已經脫離諸個對敵的手，
LUK|1|75||一世人佇伊的面前，用聖、用義無驚來服事伊。
LUK|1|76||嬰仔啊！你也欲稱做至高者的先知；因為你欲行佇主的面前，來備辦伊的路，
LUK|1|77||互伊的百姓對得著赦罪，就知拯救的恩。
LUK|1|78||為著咱的上帝憐憫的心，對按呢互早起時的日對頂面來到佇咱，
LUK|1|79||來照許個坐佇黑暗及死蔭中的人，導咱的腳入平安的路。
LUK|1|80||嬰仔漸漸大，心神日日勇壯，踮佇曠野，到顯明佇以色列的日。
LUK|2|1||當彼時，該撒亞古士督有出詔，命令天下攏造家甲。
LUK|2|2||這頭一擺的家甲，是居里扭做敘利亞總督的時來做的。
LUK|2|3||眾人去造家甲，逐人倒去本城。
LUK|2|4||約瑟的世系屬佇大衛的家，所以對加利利的拿撒勒城上去猶太，到大衛的城，名叫伯利恆的，
LUK|2|5||欲及伊所聘定的馬利亞相及造家甲。彼時馬利亞已經有娠孕。
LUK|2|6||In佇遐的時生產的期到，
LUK|2|7||就生頭上子，用布包伊，互伊睏佇槽裡，因為客館無所在通容允In。
LUK|2|8||彼地方有顧羊的住佇山裡，暝時守更顧In的羊群。
LUK|2|9||主的天使徛佇In的身邊，主的榮光圍纍照In；顧羊的大驚。
LUK|2|10||天使給In講：「莫得驚！因為我報恁大歡喜的好消息，互百姓攏有份；
LUK|2|11||因為今仔日佇大衛的城，已經為著恁生一個拯救者，就是主基督。
LUK|2|12||恁欲看見一個嬰仔，用布包，睏佇槽裡的，此個就是互恁做記號。」
LUK|2|13||忽然，有多多天兵及彼個天使相及佇teh謳咾上帝講：
LUK|2|14||佇極高的位榮光歸佇上帝！地上和平佇伊所歡喜的人的中間！
LUK|2|15||諸個天使離開In，上天的時，顧羊的相及講：「今咱來去伯利恆，看所成的事，就是主所報咱知的。」
LUK|2|16||就緊緊去，尋著馬利亞及約瑟，閣看見嬰仔睏佇槽裡；
LUK|2|17||看了，就將天使所對In講此個嬰仔的事報人知。
LUK|2|18||聽見的人攏奇怪顧羊的所對In講的事。
LUK|2|19||獨獨馬利亞將諸個話記住住，心內常常teh想。
LUK|2|20||顧羊的倒去，為著所聽見的所看見的，就是天使所對In講的，來歸榮光謳咾上帝。
LUK|2|21||到第八日，給嬰仔行割禮的期，就號伊的名叫耶穌；就是伊未投胎的時，天使所號的。
LUK|2|22||照摩西的律例，怹清氣的日已經滿，就抱嬰仔上耶路撒冷，欲獻互主。（
LUK|2|23||照主的律例所記載講：「見若頭上的查甫子欲稱做聖歸佇主；」）
LUK|2|24||也欲獻祭，照主的律例所講，用一對的鳩鵻，抑是二隻鴿仔子。
LUK|2|25||抵當佇耶路撒冷有一人，名叫西面；此人義閣敬虔，平時欣慕彼個安慰以色列的，聖神踮佇伊。
LUK|2|26||伊曾得著聖神指示，知伊猶未死欲代先看見主的基督。
LUK|2|27||伊互聖神感動，就入殿，抵仔耶穌的父母抱嬰仔入來，欲給伊照律法的例來行。
LUK|2|28||彼時西面用手接嬰仔，謳咾上帝講：
LUK|2|29||主啊！今照你的話，啲解放你的奴僕安然過世；
LUK|2|30||因為我的目睭已經看見你的拯救
LUK|2|31||--就是你所備辦佇萬百姓的面前的：
LUK|2|32||做光來照外邦，閣做你以色列百姓的榮光。
LUK|2|33||伊的父及伊的母啲奇怪所論嬰仔的話。
LUK|2|34||西面給怹祝福，閣對伊的老母馬利亞講：「此個嬰仔受設立，欲互以色列中多多人跋倒，多多人起來；也做受辯駁的記號，
LUK|2|35||閣你家己的心也欲有劍鑿透過，互多多人心內的念頭會露出。」
LUK|2|36||閣有亞設的支派，法內力的查某子亞拿，伊是做先知，年歲已經老，對在室女的時，嫁互丈夫七年久，
LUK|2|37||就守寡八十四年，攏無離開殿，禁食祈禱，暝日服事。
LUK|2|38||抵抵彼時，伊進前稱謝上帝，對見若欣慕耶路撒冷得著贖回的人講起此個嬰仔的事。
LUK|2|39||怹照主的律法行逐項代誌明白，倒去加利利，到本城拿撒勒。
LUK|2|40||嬰仔漸漸大，日日勇壯，智慧充滿，上帝的恩典及伊佇啲。
LUK|2|41||逐年pôaⁿ過節的時，伊的父母去耶路撒冷。
LUK|2|42||到伊十二歲的時，照節期的例攏上耶路撒冷。
LUK|2|43||節期已經明白，怹倒去的時，囝仔耶穌猶住佇耶路撒冷。伊的父母呣知，
LUK|2|44||拍算伊佇同行的人的中間，行一日的路站，才佇親戚及相識的人的中間尋伊，
LUK|2|45||尋無著，就倒轉去耶路撒冷尋伊。
LUK|2|46||三日後，尋著伊佇殿裡，坐佇許個先生的中間，也啲聽，也啲問。
LUK|2|47||聽伊的人，攏奇怪伊的聰明及伊的應答。
LUK|2|48||父母看見伊就卬愕。伊的老母對伊講：「子啊！你啥事按呢款待阮？你看，你的父及我傷心尋你！」
LUK|2|49||伊給怹講：「啥事尋我？豈呣知我應該佇我的父的厝嗎？」
LUK|2|50||怹bē曉得，伊所給怹講的話。
LUK|2|51||耶穌就及怹落去，到拿撒勒，來承順怹。伊的老母將諸個話攏記佇心裡。
LUK|2|52||耶穌的智慧及年歲愈加添，上帝及人愈疼伊。
LUK|3|1||提庇留該撒坐位的十五年，本丟彼拉多做猶太的總督，希律做加利利分封的人君，伊的兄弟腓力做以土利亞及特拉可尼地方分封的人君，呂撒聶做亞比利尼分封的人君，
LUK|3|2||亞那及該亞法做祭司頭的時，撒迦利亞的子約翰佇曠野裡，上帝的話到佇伊。
LUK|3|3||伊就到約但河的四方，傳反悔的洗禮，互人得著赦罪。
LUK|3|4||親像先知以賽亞冊裡所記的話，講：有啲叫佇曠野的，伊的聲講：備辦主的路，修直伊的小路！
LUK|3|5||諸個山谷攏欲填淀；諸個大小的山頭攏欲互伊低！彎曲的欲互伊直；嵁硈的欲互伊平！
LUK|3|6||凡有肉體的欲看見上帝的拯救！
LUK|3|7||多多人出來欲受約翰的洗禮，伊就對怹講：「毒蛇的類啊！是誰仔指示恁閃避將來的受氣啊？
LUK|3|8||所以恁著結彼號合佇反悔的果子。莫得家己拍算：『有亞伯拉罕做阮的父。』因為我給恁講，上帝會對諸個石頭，出子孫互亞伯拉罕。
LUK|3|9||今斧頭已經下佇樹頭，見若樹無結好果子的就剉伊，㧒落火。」
LUK|3|10||眾人問伊講：「按呢，阮著怎樣做？」
LUK|3|11||伊應講：「有二領衫的，著分互無的；有物通食的，也著按呢。」
LUK|3|12||抽餉的也來欲受洗禮，對伊講：「先生啊，阮著怎樣做？」
LUK|3|13||伊對怹講：「定著的餉以外，莫得加提。」
LUK|3|14||兵丁也問伊講：「也阮著怎樣做？」伊對怹講：「莫得勒索人，莫得彎人，著掠恁所得著的糧做夠額。」
LUK|3|15||百姓啲向望的時，眾人心內啲議論約翰豈採是基督。
LUK|3|16||約翰應眾人講：「我用水給恁行洗禮，獨獨有一個比我卡有權能的欲來，就若解伊的鞋帶我也bē堪得。伊欲用聖神及火給恁洗。
LUK|3|17||伊的手提簸箕，欲將伊彼場一盡簸，收麥入伊的倉，若是麥香就用bē熄的火燒伊。」
LUK|3|18||約翰另外用多多項項苦勸，來傳福音互百姓。
LUK|3|19||獨獨分封的人君希律，因為伊的兄弟的某希羅底的緣故，閣因為所行攏總的歹代，互約翰責備；
LUK|3|20||今閣加一項，就是將約翰關佇監裡。
LUK|3|21||眾百姓已經受洗禮，耶穌也已經受洗禮。祈禱的時，天開，
LUK|3|22||聖神降臨佇伊的頂面，形狀親像鴿仔；閣對天有聲，講：「你是我疼的子，我歡喜你。」
LUK|3|23||耶穌出頭的時，約略三十歲。伊照人看，是約瑟的子；約瑟是希里的子；
LUK|3|24||希里是瑪塔的子；瑪塔是利未的子；利未是麥基的子；麥基是雅拿的子；
LUK|3|25||雅拿是約瑟的子；約瑟是瑪他提亞的子；瑪他提亞是亞摩斯的子；亞摩斯是拿鴻的子；拿鴻是以斯利的子；以斯利是拿該的子；
LUK|3|26||拿該是瑪押的子；瑪押是瑪他提亞的子；瑪他提亞是西美的子；西美是約瑟的子；約瑟是猶大的子；
LUK|3|27||猶大是約亞拿的子；約亞拿是利撒的子；利撒是所羅巴伯的子；所羅巴伯是撒拉鐵的子；撒拉鐵是尼利的子；尼利是麥基的子；
LUK|3|28||麥基是亞底的子；亞底是哥桑的子；哥桑是以摩童的子；以摩童是珥的子；珥是約細的子；
LUK|3|29||約細是以利謝的子；以利謝是約令的子；約令是瑪塔的子；瑪塔是利未的子；
LUK|3|30||利未是西緬的子；西緬是猶大的子；猶大是約瑟的子；約瑟是約南的子；約南是以利亞金的子；
LUK|3|31||以利亞金是米利亞的子；米利亞是買南的子；買南是瑪達他的子；瑪達他是拿單的子；拿單是大衛的子；
LUK|3|32||大衛是耶西的子；耶西是俄伯的子；俄伯是波斯的子；波斯是撒門的子；
LUK|3|33||撒門是拿順的子；拿順是亞米拿達的子；亞米拿達是亞蘭的子；亞蘭是希斯崙的子；希斯崙是法勒斯的子；法勒斯是猶大的子；
LUK|3|34||猶大是雅各的子；雅各是以撒的子；以撒是亞伯拉罕的子；亞伯拉罕是他拉的子；他拉是拿福的子；
LUK|3|35||拿福是西鹿的子；西鹿是拉吳的子；拉吳是法勒的子；法勒是希伯的子；希伯是沙拉的子；
LUK|3|36||沙拉是該南的子；該南是亞法撒的子；亞法撒是閃的子；閃是挪亞的子；挪亞是拉麥的子；
LUK|3|37||拉麥是瑪土撒拉的子；瑪土撒拉是以諾的子；以諾是雅列的子；雅列是瑪勒列的子；瑪勒列是該南的子；該南是以挪士的子；
LUK|3|38||以挪士是設的子；設是亞當的子；亞當是上帝的子。
LUK|4|1||耶穌受聖神充滿，對約但河倒來，互聖神導伊佇曠野裡，
LUK|4|2||四十日久互魔鬼試伊。諸個日的中間無食甚麼物；後來，就枵。
LUK|4|3||魔鬼給伊講：「你若是上帝的子著教此個石變做餅。」
LUK|4|4||耶穌應伊講：「有記載講：『人的活呣若倚靠餅。』」
LUK|4|5||魔鬼閣導伊絔上(peh-chiūⁿ)高，一目nih久用天下萬國互伊看，
LUK|4|6||就給伊講：「此個一切的權，及怹的榮光，我欲互你，因為此個已經交互我，出在我欲互甚麼人就互伊。
LUK|4|7||所以你若拜佇我的面前，就攏總是你的。」
LUK|4|8||耶穌應伊講：「有記載講：著拜主──你的上帝，獨獨服事伊若定。」
LUK|4|9||閣導伊到耶路撒冷，互伊徛佇殿的尾溜，給伊講：「你若是上帝的子，著對遮家己趒落去；
LUK|4|10||因為有記載講：伊欲為著你命令伊的天使保護你；
LUK|4|11||閣講：「怹欲用手扶你，免得你的腳觸著石。」
LUK|4|12||耶穌應伊講：「有講：『莫得試主──你的上帝。』」
LUK|4|13||魔鬼已經盡逐項的試，就暫時離開伊。
LUK|4|14||耶穌佇聖神的權能，倒轉去加利利；伊的名聲遍傳佇四圍的地方。
LUK|4|15||伊佇怹的會堂教示，互眾人謳咾伊。
LUK|4|16||耶穌到拿撒勒，就是伊長成的所在。佇安息日，照伊平常的法度入會堂，就徛啲欲讀。
LUK|4|17||有人將先知以賽亞的冊互伊，伊就掀開，尋著彼所在記講：
LUK|4|18||主的神臨到我，因為伊用油抹我，互我傳福音互喪鄉人；伊有差我給受掠的人講：怹會得解放，給睛暝的講，怹會得著閣光，來解放受壓制的人，
LUK|4|19||宣傳主歡喜的年。
LUK|4|20||耶穌合冊，還執事，就坐啲。佇會堂的眾人攏注目看伊。
LUK|4|21||伊就開嘴對怹講：「此個聖經的應驗，恁今仔日有聽見啦。」
LUK|4|22||眾人攏干證伊，奇怪伊的嘴所出恩典的話；就講：「此個豈呣是約瑟的子嗎？」
LUK|4|23||伊就對怹講：「恁的確引此個俗語對我講：『醫生啊，你著家己醫！見若阮聽見你行佇迦百農的，也著行佇遮，就是你的本所在』」；
LUK|4|24||閣講：「我實在給恁講，未有先知佇本所在互人接納伊。
LUK|4|25||若是我真實給恁講，當以利亞的時，天亢旱三年半，遍地大飢荒，彼時，以色列中有多多守寡人，
LUK|4|26||以利亞未曾奉差去尋怹一人，只有去西頓的撒勒法尋一個守寡人。
LUK|4|27||閣先知以利沙的時，以色列中有多多癩[疒哥]的，其中無一人得著清氣，只有敘利亞人乃縵若定。」
LUK|4|28||佇會堂的人聽見諸個話，攏滿心受氣，
LUK|4|29||就起來趕伊出城外（怹的城起佇山頂）；眾人帶伊到山崁，欲給伊捙落去。
LUK|4|30||若是耶穌對怹中間行過，做伊去。
LUK|4|31||落去到迦百農，就是加利利一個城，佇安息日教示人。
LUK|4|32||人奇怪伊的教示，因為伊的話有權。
LUK|4|33||會堂內有一個患著鬼的人，大聲叫講：
LUK|4|34||「嗐！拿撒勒的耶穌，阮及你甚麼干涉？你來欲滅阮嗎？我知你是誰，就是上帝的聖者。」
LUK|4|35||耶穌責備伊講：「你著靜靜，對伊出去！」鬼就捙倒彼人佇眾人的中間，才出去，攏無傷著伊。
LUK|4|36||眾人卬愕，相及議論講：「這是甚麼話啊？因為伊用權柄及能力命令諸個邪神，怹就出去。」
LUK|4|37||伊的名聲就遍傳佇四圍的地方。
LUK|4|38||耶穌對會堂起來，入西門的家。西門的丈姆患著重的熱病，人替伊求耶穌。
LUK|4|39||耶穌徛倚，俯落責備伊的熱病，熱就退。婦仁人隨時起來伺候怹。
LUK|4|40||日落的時，見若有病的，不論患著甚麼病，人攏帶怹來就近耶穌。耶穌按手佇怹逐人的身上，來醫好怹。
LUK|4|41||閣有鬼對多多人出去，叫講：「你就是上帝的子。」耶穌因為鬼識伊是基督，就責備怹，呣淮怹講。
LUK|4|42||天光的時，耶穌去佇曠野的所在。歸陣人尋伊，就近伊，愛留伊，互伊莫得離開怹去。
LUK|4|43||若是伊對怹講：「我也著佇別個城傳上帝國的福音，因為我奉差就是為著這。」
LUK|4|44||伊就佇加利利諸個會堂來宣傳。
LUK|5|1||當眾人挨夾伊，teh聽上帝的道理的時，耶穌徛佇革尼撒勒湖邊。
LUK|5|2||看見二隻船佇湖邊；討漁人離開船teh洗網。
LUK|5|3||其中一隻是西門的，耶穌上去，請伊將船放卡開，就坐佇船裡教示眾人。
LUK|5|4||講息，就對西門講：「放到深的所在，拋網討魚。」
LUK|5|5||西門應講：「先生，阮通暝著磨，討攏無。總是因為你的話，我就欲拋網。」
LUK|5|6||In拋落去，就圍著魚真多，網到欲裂，
LUK|5|7||就搧別隻船的同伴來鬥相共。In就來，拾魚滿二隻船，到欲沈落去。
LUK|5|8||西門彼得看見按呢，就仆佇耶穌的腳下，講：「主啊，離開我，我是有罪的人！」
LUK|5|9||因為西門及同佇teh的人，為著in一下拋落去所掠著的魚無呣卬愕。
LUK|5|10||西門的同伴西庇太的子雅各、約翰，也是按呢。耶穌對西門講：「莫得驚！對此霎了後，你欲得著人。」
LUK|5|11||In已經拖船倚岸，就放拺一切來隨伊。
LUK|5|12||耶穌佇一個城，抵當有一人遍身癩[疒哥]，看見伊，就面仆佇地裡，求講：「主啊，你若肯，就會互我清氣。」
LUK|5|13||伊伸手摸伊講：「我肯，你通清氣！」
LUK|5|14||癩[疒哥]即時除去。耶穌吩咐伊莫得給人講，獨獨著去將本身互祭司驗，也為著你得著清氣，獻摩西所吩咐的，來做證據佇人。」
LUK|5|15||總是伊的名聲益發報揚。歸大陣的人聚集欲聽，也欲得著醫好怹的病。
LUK|5|16||若是耶穌退去踮佇曠野祈禱。
LUK|5|17||有一日，耶穌啲教示人，有法利賽人及教律法的先生佇遐啲坐；怹是對加利利逐鄉社及猶太及耶路撒冷來的。主的權能及耶穌佇啲，互伊醫好人。
LUK|5|18||抵當有人將舖仔扛半süi的來，愛欲扛入去下佇伊的面前，
LUK|5|19||因為人多，尋無縫通扛入去，就上厝頂，對厝蓋中將人連舖仔墜落去，下佇中央，佇耶穌的面前。
LUK|5|20||耶穌看見怹的信，就講：「某人啊，你的罪赦啦。」
LUK|5|21||經學士及法利賽人就議論講：「此個講僭權濫糝的話的是是誰啊？上帝以外，是誰會赦罪啊？」
LUK|5|22||耶穌知怹的議論，就應講：「恁心內啲議論甚麼啊？
LUK|5|23||講『你的罪赦』，抑是講『你起來行』，叨落一項卡快？
LUK|5|24||總是欲互恁知，人子佇地裡有權通赦免罪。就給半süi的講：我給你講，起來，夯你的舖仔倒去你的厝！」
LUK|5|25||彼人佇眾人的面前即時起來，夯伊所睏的倒去伊的厝，歸榮光上帝。
LUK|5|26||眾人攏卬愕，也歸榮光上帝，閣滿心驚惶，講：「咱今仔日看見意外的事。」
LUK|5|27||諸個代誌了後，耶穌出去，看見一個抽餉的，名叫利未，坐佇餉關，就給伊講：「隨我。」
LUK|5|28||伊就放拺一切，起來，隨伊。
LUK|5|29||利未為著伊辦大筵席佇怹兜，有抽餉的以及別人多多及怹同坐桌。
LUK|5|30||法利賽人及怹的經學士對伊的學生耦耦唸講：「恁啥事及抽餉的以及歹人飲食啊？」
LUK|5|31||耶穌應講：「勇壯的人無欠用醫生；若是破病的人就著。
LUK|5|32||我來呣是欲招義人，是欲召歹人來反悔。」
LUK|5|33||怹對伊講：「約翰的學生沓沓禁食祈禱，法利賽的學生也是按呢；若是你的學生也飲也食。」
LUK|5|34||耶穌對怹講：「新子婿及賀娶的人相及佇啲，豈會互賀娶的人禁食嗎？
LUK|5|35||若是日子欲到，新子婿對怹中間無去，佇許個日怹就欲禁食。」
LUK|5|36||閣用譬喻對怹講：「無人拆新衫來補舊衫；若按呢，就拆破新衫，閣所補彼塊新的無合佇舊的。
LUK|5|37||也無人用新酒貯佇舊皮囊；若按呢，就新酒欲爆裂皮囊，酒漏，囊也拍歹。
LUK|5|38||獨獨新酒著入佇新的皮囊。
LUK|5|39||閣無人飲舊酒也愛彼個新的；因為講舊的是好。」
LUK|6|1||有一個安息日，耶穌對麥園經過。伊的學生摘麥穗，用手揉伊來食。
LUK|6|2||有法利賽幾若人講：「安息日所呣應該行的，恁啥事行伊？」
LUK|6|3||耶穌應講：「大衛及跟隨的人枵的時所行的，恁未讀著嗎？
LUK|6|4||伊入上帝的厝，提排列的餅來食，閣互伊跟隨的人，此號餅若呣是祭司，就攏呣應該食。」
LUK|6|5||閣給怹講：「人子也是安息日的主。」
LUK|6|6||閣一個安息日，耶穌入會堂教示，佇遐有一人伊的正手枯焦。
LUK|6|7||經學士及法利賽人當看伊佇安息日欲醫病抑無，意思是愛尋縫通告伊。
LUK|6|8||耶穌知怹的意思，就給彼個手枯焦的人講：「起來！徛佇中央。」伊就起來徛。
LUK|6|9||耶穌就對怹講：「我問恁，佇安息日行好事行歹事，救生命害生命，叨落一項卡合宜啊？」
LUK|6|10||就四界看眾人，給彼人講：「伸你的手！」伊伸出去，手就好好。
LUK|6|11||許個人滿心受氣，相及議論著怎樣來辦耶穌。
LUK|6|12||當彼時，耶穌出去山裡祈禱，通暝祈求上帝；
LUK|6|13||到天光，就叫伊的學生來，對怹中間揀十二人，稱怹做使徒。
LUK|6|14||有西門（耶穌閣號伊的名做彼得），及伊的兄弟安得烈，閣有雅各及約翰，腓力及巴多羅買，
LUK|6|15||馬太及多馬，亞勒腓的子雅各及稱做西羅底的西門，
LUK|6|16||雅各的子猶大，及賣先生的加略人猶大。
LUK|6|17||耶穌及怹落來，徛佇平的所在；有伊多多的學生及歸大陣的百姓，對猶太全地及耶路撒冷，以及推羅、西頓沿海墘的地來，欲聽伊，也欲得著醫好怹的病；
LUK|6|18||閣有互邪神所刁難的，也得著醫好。
LUK|6|19||眾人攏愛摸伊；因為有權能對伊出，來醫好怹大家。
LUK|6|20||耶穌抬目看伊的學生，講：恁喪鄉的人有福氣啊！因為上帝的國是恁的。
LUK|6|21||恁現在啲枵的人有福氣啊！因為恁欲得著飽。恁現在啼哭的人有福氣啊！因為恁啲欲笑。
LUK|6|22||「人為著人子來怨恨恁，拒絕恁，詈罵恁，掠恁的名做歹，來棄拺伊，恁就有福氣啊！
LUK|6|23||當彼日，恁著歡喜趒跳，因為佇天裡恁的報賞是大。是怹的祖款待先知也是按呢。
LUK|6|24||若是恁好額人有災禍啊！因為恁已經受著恁的安慰。
LUK|6|25||恁現在飽的人有災禍啊！因為恁啲欲枵。恁現在笑的人有災禍啊！因為恁欲哀傷啼哭。
LUK|6|26||「恁互眾人謳咾的有災禍啊！因為怹的祖款待假的先知也是按呢。」
LUK|6|27||「若是我給恁啲聽的人講，對敵恁的，著疼怹！怨恨恁的，著好款待怹！
LUK|6|28||詈罵恁的，著給怹祝福！凌辱恁的，著替怹祈禱！
LUK|6|29||人搧你此旁的嘴䩃，就著越彼旁向伊。人提恁的外衫，連內衫也莫得擋伊。
LUK|6|30||凡若求你的，著互伊。提你的物的，莫得閣給伊討。
LUK|6|31||恁愛人怎樣款待恁，也著按呢款待人。
LUK|6|32||恁若疼許個疼恁的，有甚麼恩惠？因為歹人也是疼許個疼怹的人。
LUK|6|33||恁若好款待許個好款待恁的，有甚麼恩惠？因為歹人也是按呢行。
LUK|6|34||恁若借許個，有通向望伊還的，有甚麼恩惠？因為歹人也借歹人，愛怹照數額來還。
LUK|6|35||若是恁著疼恁的對敵，好款待怹，借人也無絕望，恁的報賞就大，閣恁欲做至高者的子兒，因為伊好款待忘恩及歹的人。
LUK|6|36||所以恁著有憐憫，親像恁的父的憐憫一樣。」
LUK|6|37||「莫得批評人，就無抵著批評；莫得責罪人，就無抵著責罪；恁放人息，就欲放恁息；
LUK|6|38||互人，就欲互恁，欲用足額的斗，扼、搖，互伊實到pôaⁿ出來，傾佇恁的衫仔帕；因為恁用甚麼量來量，也欲按呢倒量互恁。」
LUK|6|39||閣用譬喻給怹講：「睛暝的會給睛暝的導路嗎？二個豈bē攏跋落陷坑嗎？
LUK|6|40||學生bē會pôaⁿ過先生；總是見若成做齊備的欲親像伊的先生。
LUK|6|41||閣你怎樣看見兄弟目睭內的草仔幼，也無想你目睭內的楹仔柴啊？
LUK|6|42||抑是欲豈會給你的兄弟講：『兄弟啊，你目睭內的草仔幼互我給你提去』，也本身無看見你目睭內的楹仔柴啊？假好的人啊！代先提去你目睭內的楹仔柴，才會明明看見，通提去兄弟目睭內的草仔幼。」
LUK|6|43||「因為，無有好樹結歹果子，也無有歹樹結好果子。
LUK|6|44||因為逐欉樹對伊家己的果子，來識伊。莿帕內無人挽無花果，草茦內無人摘葡萄。
LUK|6|45||好人對伊的心所積聚的好來發出好；歹人對伊所積聚的歹來發出歹；因為對心所充滿的，嘴就講出。」
LUK|6|46||「恁啥事稱呼我『主啊，主啊』也無行我所講的啊？
LUK|6|47||見若就近我，聽我諸個話來行伊的人，我欲報恁知彼個人親像甚麼：
LUK|6|48||伊是親像人起厝，掘互伊深，下地基佇石磐頂；大水一下到，溪流沖著厝，bē會搖動伊，因為伊起得好。
LUK|6|49||若是聽了無行的人，是親像人起厝佇土頂，無下地基；溪流沖著伊，就倒，彼間厝的倒壞是傷重。」
LUK|7|1||耶穌講互百姓聽的話攏明白，就入迦百農。
LUK|7|2||有一個百總所對重的奴僕患著病，啲欲死。
LUK|7|3||百總聽見耶穌的事，就差猶太的長老幾若人求伊來救伊的奴僕。
LUK|7|4||怹就近耶穌，切切求伊講：「此人會堪得你給伊行此個代誌；
LUK|7|5||因為伊疼咱的百姓，閣本身替咱起會堂。」
LUK|7|6||耶穌及怹去。離厝無偌遠，百總差幾若個朋友就近伊，給伊講：「主啊！呣通勞煩；你到我的厝，我當bē起。
LUK|7|7||我也掠做家己bē堪得就近你，你若講一句話，我的奴僕就會好。
LUK|7|8||因為我也是互人管的人，也有兵互我管，給此個講：『去！』伊就去；給彼個講：『來！』伊就來；給我的奴僕講：『行按呢！』伊就行按呢。」
LUK|7|9||耶穌聽見諸個話，就奇怪伊，越轉身給隨伊的眾人講：「我給恁講，親像此號的信，連以色列中我猶未曾抵著。」
LUK|7|10||所差的人倒去到厝，看見奴僕已經好好。
LUK|7|11||閣無偌久，耶穌去一個城，名叫拿因，伊的學生及歸陣人及伊同行。
LUK|7|12||欲近城門，抵當有人扛一個死人出來。伊的老母孤孤生此個子；閣是守寡。城內有多多人啲送伊。
LUK|7|13||主看見就憐憫伊，給伊講：「莫得哮！」
LUK|7|14||就倚去摸彼個靠身屍的架，扛的人停腳。伊就講：「少年人啊，我給你講，起來！」
LUK|7|15||死的人就起來坐，續講話。
LUK|7|16||耶穌就將伊互伊的老母。眾人攏驚惶，歸榮光上帝，講：「大先知有興起佇咱中間！」閣講：「上帝有看顧伊的百姓！」
LUK|7|17||對按呢耶穌此個名聲遍傳佇猶太及周圍的地方。
LUK|7|18||約翰的學生將諸個事攏總報怹的先生知。
LUK|7|19||伊就叫伊的學生二人來，差怹就近主，講：「所欲來的是你嗎？抑是阮著向望別人啊？」
LUK|7|20||彼二人已經到，就講：「行洗禮約翰差阮就近你講：『欲來的是你嗎？抑是阮著向望別人啊？』」
LUK|7|21||彼時，耶穌醫好多多破病的痛疼的，患著鬼的，閣互多多睛暝的得著看見。
LUK|7|22||就應講：「恁著去，將恁所看見所聽見的報約翰知，就是睛暝的看見，跛腳的行，癩[疒哥]的清氣，臭耳聾的聽見，死的人復活，喪鄉人得著聽福音。
LUK|7|23||見若無佇我來著觸的，有福氣！」
LUK|7|24||約翰所差的人去了，耶穌才提起約翰對眾人講：「恁前出去曠野，欲看甚麼？是蘆竹互風吹振動嗎？
LUK|7|25||恁出去，欲看甚麼？是人穿幼軟的衣裳嗎？你看，穿衫行伍、享受宴樂的是佇王宮。
LUK|7|26||按呢，恁出去欲看甚麼？先知人嗎？是啦，我給恁講，也是卡贏過先知的。
LUK|7|27||此人就是經裡所指的講：『你看，我差我的使者佇你的面前，伊欲佇你的頭前備辦你的路。』
LUK|7|28||我給恁講，婦仁人所生，未有卡大約翰的；總是佇上帝國的微細的猶卡大伊。」
LUK|7|29||眾百姓及抽餉的人，已經受約翰的洗禮，一下聽見這，就稱呼上帝做義；
LUK|7|30||若是法利賽人及教律法的先生無受伊的洗禮，家己拍無上帝的旨意。
LUK|7|31||主講：「此世代的人我欲用甚麼來比並怹？怹是親像甚麼啊？
LUK|7|32||是親像囝仔坐佇街市裡，相叫講：阮對恁歕笛仔，恁無跳舞；阮曾悲哀，恁無啼哭。
LUK|7|33||因為行洗禮的約翰來，無食餅，無飲酒，恁就講伊患著鬼。
LUK|7|34||人子來，也食也飲，恁就講伊是貪食好酒的人，抽餉的及歹人的朋友。
LUK|7|35||若是智慧對伊的眾子顯明伊是著。」
LUK|7|36||有一個法利賽人請耶穌相及食；伊就入法利賽人的厝坐桌。
LUK|7|37||抵當城內有一個歹婦仁人，知伊坐桌佇法利賽人的厝，就帶貯香油的玉罐來，
LUK|7|38||徛佇耶穌的後面，倚伊的腳啲啼哭，有目屎滴tâm伊的腳，就用伊的頭毛拭伊，閣捷捷(chia̍p-chia̍p)唚(chim)伊的腳，用香油抹伊。
LUK|7|39||請耶穌的法利賽人看見按呢，心內想講：「此人若是先知，的確會知摸伊的人是是誰，閣是甚麼號的婦仁人；就是歹人。」
LUK|7|40||耶穌應伊講：「西門！我有話欲給你講。」西門講：「先生，請你講。」
LUK|7|41||伊就講：「某個債主有二人欠伊的債；一個欠伊五百個銀仔，一個欠伊五十；
LUK|7|42||怹既然無通還，債主就赦免怹二人。按呢，就叨落一個卡疼債主啊？」
LUK|7|43||西門應講：「我拍算是彼個互伊赦免卡多的。」耶穌給伊講：「你所斷的是著。」
LUK|7|44||就越頭向婦仁人，給西門講：「你看見此個婦仁人無？我入你的厝，你無用水互我洗腳；若是伊用目屎滴tâm我的腳，用頭毛拭伊。
LUK|7|45||你無給我唚；獨獨伊對我入來的時唚我的腳無息。
LUK|7|46||你無用油抹我的頭殼；若是伊用香油抹我的腳。
LUK|7|47||所以我給你講，伊多多的罪過已經赦免，因為伊的疼是多，若是得著赦免少的，伊的疼也是少。」
LUK|7|48||就給婦仁人講：「你的罪赦啦。」
LUK|7|49||同桌的人心內講：「此個啲赦罪的是甚麼人。」
LUK|7|50||耶穌對婦仁人講：「你的信有救你；做你安心倒去！」
LUK|8|1||過無幾日，耶穌四界行逐個城逐個鄉社，宣傳來報揚上帝國的福音。十二個學生也及伊去，
LUK|8|2||也有幾若個婦仁人，有的曾患著鬼，有的有破病今已經得著醫好，其中有抹大拉的馬利亞（曾有七個鬼對伊出去），
LUK|8|3||閣有希律的管家苦撒的某約亞拿，閣有蘇撒拿，以外猶有多多婦仁人，攏用怹所有的來服事怹。
LUK|8|4||有多多人聚集，閣有人對逐個城來就近伊，彼時耶穌設譬喻給怹講：
LUK|8|5||「有撒種的出去撒種。啲撒的時，有的磕落佇路邊，互人所踏，天中的飛鳥一盡食伊。
LUK|8|6||有的磕落佇石盤頂，發起來就乾去，因為無潤澤。
LUK|8|7||有的磕落佇茦仔中，茦仔平平發起來，遮蔽伊。
LUK|8|8||有的磕落佇好的土地，發起來結實到一百倍。」諸個話講了，就叫講：「有耳孔通聽的，著聽！」
LUK|8|9||伊的學生問伊，此個譬喻怎樣。
LUK|8|10||耶穌講：「上帝國的奧妙互恁知；若是對別人，就用譬喻，欲互怹看，看bē見，聽也bē曉悟。」
LUK|8|11||「此個譬喻就是按呢：種子就是上帝的道理。
LUK|8|12||佇路邊的，就是人聽見道理，魔鬼就來，對怹的心內將道理搶去，免得怹信來得著救。
LUK|8|13||佇石磐頂的，就是人聽了歡喜承受道理，若是怹無根，是暫時信若定，抵著試煉的時就悖謬。
LUK|8|14||落佇茦仔內的，諸個就是人聽了就去，互在生的掛慮、貨財、宴樂所遮蔽，就結呣成粒。
LUK|8|15||佇好土地的，諸個就是人用好閣善良的心聽道理來執守伊，閣吞愞來結實。」
LUK|8|16||「無人點燈用器具來蓋伊，抑是下佇眠床下，就是下佇燈台頂，互入來的人看見彼個光。
LUK|8|17||因為無有隱密也將來無露現的；無有秘密將來無互人知閣露現的。
LUK|8|18||所以，恁著謹慎怎樣來聽；因為見若有的，欲互伊；無的，連伊家己掠做有的，也欲給伊搶去。」
LUK|8|19||耶穌的老母及兄弟來就近伊，因為人多，bē得近倚。
LUK|8|20||有人給伊講：「你的老母及你的兄弟徛佇外面，愛欲看你。」
LUK|8|21||伊應講：「我的老母及我的兄弟，就是諸個聽上帝的道理來行的人。」
LUK|8|22||有一日，耶穌及伊的學生上船，給怹講：「咱來去湖的彼旁岸。」就開船。
LUK|8|23||行的時，耶穌睏去。有颶頭風拍落來湖裡，船內的水差不多滿，盡在危險。
LUK|8|24||學生近倚叫伊醒，講：「先生啊！先生啊！欲無命啦！」伊就醒，責備風及海湧；風湧就息，也平定。
LUK|8|25||伊就給學生講：「恁的信佇叨落？」怹就驚惶奇怪，相及講：「這是甚麼人？命令風及水，怹也順伊？」
LUK|8|26||船到格拉森人的地方，就是加利利的對面。
LUK|8|27||耶穌離開船上岸，有一人對城裡出來抵著伊，是患著鬼的。久久無穿衫，無踮厝內，獨獨踮佇墳墓中。
LUK|8|28||看見耶穌就喉叫，仆佇伊的面前，大聲講：「至高上帝的子耶穌，我及你有甚麼干涉？求你莫得苦楚我！」
LUK|8|29||因為耶穌有命令邪神對彼個人出來。因為邪神常常掠伊；人用鐵鍊鍊伊，用腳銬銬伊，來顧守伊，伊就掇斷所縛伊的器具，伊互鬼趕到曠野。
LUK|8|30||耶穌問伊講；「你叫甚麼名？」伊講：「營」；因為有多多鬼入伊。
LUK|8|31||鬼求耶穌，莫得吩咐怹入深淵。
LUK|8|32||佇遐有歸陣豬佇山裡啲討食。鬼求伊，准怹入許個豬。就准怹，
LUK|8|33||鬼就對彼人出去，入許個豬。歸陣豬就走落山坪，chông落湖激死。
LUK|8|34||顧豬的看見此個代誌就走去，報城內及鄉社的人知。
LUK|8|35||怹就出來愛看此個代誌；就近耶穌，抵著鬼所對伊出來彼人，穿衫，嗐哉，坐佇耶穌腳下，怹就驚。
LUK|8|36||看見的人將患著鬼的人怎樣得著救報怹知。
LUK|8|37||格拉森四方的人，攏求耶穌離開怹，因為怹大驚的緣故；伊就上船倒轉去。
LUK|8|38||鬼所對伊出去的人求欲及伊去，若是耶穌差伊去，講：
LUK|8|39||「倒去恁兜，將上帝為著你行許大的事排列互人知。」伊就去，遍城宣傳耶穌為著伊所行許大的事。
LUK|8|40||耶穌倒轉來的時，眾人接納伊，因為怹攏啲聽候伊。
LUK|8|41||有一人名叫睚魯，就是管會堂的，來仆佇耶穌的腳下，
LUK|8|42||求伊到伊的家；因為伊有孤生的查某子，約略十二歲，啲欲死。耶穌去的時，眾人挨夾伊。
LUK|8|43||有一個婦仁人，血漏十二年，因為請醫生家伙破到了，無一人會醫好伊。
LUK|8|44||來到耶穌的尻脊後，摸伊衫仔裾的鬚，血漏即時止。
LUK|8|45||耶穌講：「摸我的是是誰？」大家講無。彼得及同行的人講：「先生，眾人迫倚夾著你。」
LUK|8|46||耶穌講：「有人摸我，因為我知有權能對我出。」
LUK|8|47||婦仁人看伊囥bē密，愕愕惙來仆佇伊腳下，當眾人的面前講明摸伊的緣故，及伊怎樣連鞭好。
LUK|8|48||耶穌給伊講：「婦仁人啊，你的信有救你；做你安心倒去！」
LUK|8|49||伊猶啲講的時，有人對管會堂者的家來，講：「你的查某子已經死，免勞動先生。」
LUK|8|50||耶穌聽見就應伊講：「呣免驚，只有著信，伊就得著救。」
LUK|8|51||已經到伊的家，佇彼得、約翰、雅各，及查某囝仔的父母以外，呣准別人及伊入去。
LUK|8|52||眾人啲啼哭，為著伊來搥胸。耶穌講：「莫得啼哭！因為伊呣是死，是啲睏若定。」
LUK|8|53||怹就恥笑伊，因為知伊已經死啦。
LUK|8|54||耶穌牽查某囝仔的手，叫講：「查某囝仔，起來！」
LUK|8|55||伊的神復倒，即時起來。耶穌吩咐互伊食。
LUK|8|56||伊的父母卬愕；耶穌命令怹，莫得將所行的給人講。
LUK|9|1||耶穌叫十二個學生攏來，互怹有能力、權柄，會制壓攏總的鬼，醫好病症，
LUK|9|2||就差怹去傳上帝的國，醫好破病人，
LUK|9|3||閣對怹講：「莫得帶路費，莫得枴仔，莫得褡褳，莫得乾糧，莫得銀，也莫得二領衫。
LUK|9|4||見所入的厝，著住佇遐，也著對遐起身。
LUK|9|5||凡若呣接納恁的，出怹的城的時，著拂去恁腳裡的土粉，來干證怹。」
LUK|9|6||學生就出去，遍行許個鄉社傳福音，逐所在醫病。
LUK|9|7||分封的人君希律聽見一切的事，就不止躊躇；因為有人講：「約翰對死人中復活」；
LUK|9|8||有的講：「以利亞出現」；也有的講：「古早的先知一人復活。」
LUK|9|9||若是希律講：「約翰我已經給伊刣頭，今我聽見伊此號事，這是甚麼人？」就尋機會愛看見伊。
LUK|9|10||使徒倒來，將怹所行的排列互耶穌聽，耶穌就導怹退開，到一個城，名伯賽大。
LUK|9|11||若是眾人知，就隨伊；伊接納怹，對怹講論上帝的國，凡若欠用醫病就給伊醫。
LUK|9|12||日欲落，十二個學生來給伊講：「請四散眾人，互怹去四圍的鄉社及山場投歇設法食，因為咱遮是曠野的所在。」
LUK|9|13||耶穌對怹講：「恁互怹食！」怹講：「阮若無去替諸個眾人買食，就不過有五個餅，二尾魚若定。」
LUK|9|14||因為許個人約略有五千。耶穌對學生講：「互眾人坐歸列，每列五十人。」
LUK|9|15||學生照按呢行，互眾人攏坐。
LUK|9|16||耶穌提五個餅，二尾魚，向天祝謝，來擘伊，互學生排佇眾人的面前。
LUK|9|17||攏食夠飽，拾所剩的屑仔十二筐。
LUK|9|18||耶穌家己啲祈禱，學生及伊佇遐。伊就問怹講：「眾人講我是是誰？」
LUK|9|19||應講：「是行洗禮的約翰；也有人講是以利亞；閣有人講是古早的先知一人復活。」
LUK|9|20||伊給怹講：「若是恁講我是是誰？」彼得應講；「是上帝的基督。」
LUK|9|21||伊就禁戒怹，莫得將這給人講，
LUK|9|22||續講：「人子的確著受多多艱苦，互諸個長老、祭司頭、經學士所棄拺，閣受害死，第三日復活。」
LUK|9|23||閣對眾人講：「若有人愛隨我，就著看無家己，日日夯伊的十字架來隨我。
LUK|9|24||因為見若愛救伊的生命的，欲失落伊；總是見若為著我來失落伊的生命的，啲欲救伊。
LUK|9|25||因為人若得著全世界，來失落家己，損壞家己，有甚麼利益啊？
LUK|9|26||見若掠我及我的話來做見誚的，人子用家己及父及聖天使的榮光來的時，也欲掠彼人做見誚。
LUK|9|27||我真實給恁講，徛佇遮的，有人猶未死，欲看見上帝的國。」
LUK|9|28||講諸個話了後差不多八日，耶穌帶彼得、約翰、雅各相及上山祈禱。
LUK|9|29||祈禱的時，伊的面貌有各樣，伊的衫白閣光爁爁。
LUK|9|30||忽然有二人及伊講話，就是摩西、以利亞；
LUK|9|31||怹佇榮光出現，談論伊的過世，就是伊佇耶路撒冷所欲歷過的。
LUK|9|32||彼得及同佇啲的人厭倦眠去，到怹精神，就看見耶穌的榮光，以及及伊徛啲彼二人。
LUK|9|33||當彼二人離別伊的時，彼得對耶穌講：「先生，咱佇遮真好！阮來搭三間寮仔，一間互你，一間互摩西，一間互以利亞。」是呣知伊所講的。
LUK|9|34||講諸個話的時，有雲罩怹；怹入佇雲內就驚。
LUK|9|35||有聲對雲裡出，講：「此個是我的子，我所揀的，恁著聽伊。」
LUK|9|36||彼個聲已經出，就看見耶穌家己佇啲。學生靜靜，彼時無將所看見的給人講。
LUK|9|37||隔日，怹落山的時，有歸陣人來接伊。
LUK|9|38||從中有一人大聲叫講：「先生啊！求你看我的子，伊是我孤生的。
LUK|9|39||有神掠伊就連鞭喉叫；互伊抽惙到流涎，閣重重傷伊，離開伊實在[人奧]。
LUK|9|40||我曾求你的學生趕伊，也怹bē會。」
LUK|9|41||耶穌應講：「嗐啊！呣信閣悖逆的世代啊，我及恁住，吞愞恁欲到偌久啊？著導你的子來遮！」
LUK|9|42||來的時，鬼摔互伊倒，互伊大抽惙。耶穌就責備邪神，醫好彼個囝仔，交互伊的老父。
LUK|9|43||眾人攏卬愕上帝的大威嚴。眾人奇怪伊所做攏總的事，彼時，耶穌對伊的學生講：
LUK|9|44||「諸個話恁著聽去落耳，因為人子欲抵著解送佇人的手。」
LUK|9|45||學生bē曉悟此個話，是對怹隱密，互怹bē明白，怹也呣敢用此個話問伊。
LUK|9|46||學生中生起辯論，看是誰欲最大。
LUK|9|47||若是耶穌看出怹心內所辯論，就牽一個囝仔，互伊徛佇身邊，
LUK|9|48||才給怹講：「見若為著我的名接納此個囝仔的，就是接納我；見若接納我的，是接納差我的。因為恁眾人的中間第一微細的，伊是做大的。」
LUK|9|49||約翰應講：「先生，阮曾看見一人用你的名趕鬼，阮就禁止伊，因為伊無及阮隨你。」
LUK|9|50||耶穌對伊講：「莫得禁止伊；因為見若無攻擊恁的，就是為恁。」
LUK|9|51||耶穌受接接上天的日期欲到，就決意向耶路撒冷來行，
LUK|9|52||差使者做頭去。怹去入撒瑪利亞人一個鄉社，欲給伊備辦。
LUK|9|53||若是怹呣接納伊，因為伊向耶路撒冷啲行。
LUK|9|54||伊的學生雅各、約翰看見按呢，就講：「主啊，你愛阮叫火對天落來滅怹嗎？」
LUK|9|55||耶穌越轉身責備怹。
LUK|9|56||大家就去別個鄉社。
LUK|9|57||怹行路的時，有人對耶穌講：「你無論叨落去，我欲隨你。」
LUK|9|58||耶穌給伊講：「狐狸有孔，天中的飛鳥有巢，獨獨人子無靠頭殼的所在。」
LUK|9|59||閣對一人講：「隨我！」彼人講：「主啊，互我倒去先埋葬我的老父。」
LUK|9|60||耶穌給伊講：「出在死人埋葬怹的死人，若是你著去傳報上帝的國。」
LUK|9|61||閣一人講：「主啊，我欲隨你，總是准我先去及家內的人相辭。」
LUK|9|62||耶穌對伊講：「見若手按犁尾來看後面的，無合佇上帝的國。」
LUK|10|1||諸個代誌了後，主閣設立七十人，一對一對差怹做頭去伊所欲到逐個城，逐個所在，
LUK|10|2||對怹講：「通收成的是多，做工的是少。所以，恁著求園主迫工去給伊收成。
LUK|10|3||恁去啊！我差恁，親像羊仔入豺狼的中間。
LUK|10|4||莫得帶錢袋，莫得褡褳，莫得鞋；路裡莫得給人請安。
LUK|10|5||無論入甚麼厝，著代先講：『願此家平安。』
LUK|10|6||設使有合宜得著平安的人佇遐，就恁的平安會到佇伊；若無，就倒歸佇恁。
LUK|10|7||著踮佇彼家，飲食怹所供給的，因為做工人堪得得著伊的工錢；莫得對此家徙去彼家。
LUK|10|8||無論入甚麼城，人若接納恁，著食怹所排佇恁面前的。
LUK|10|9||城內有病的著醫好怹，續給怹講：『上帝國近恁啦。』
LUK|10|10||若是無論入甚麼城，人呣接納恁，就著出去怹的大街路，講：
LUK|10|11||『連恁的城的土粉住佇阮的腳的，阮也對恁拭去。總是恁著知上帝的國近啦。』
LUK|10|12||我給恁講，佇彼日，所多瑪比彼個城猶卡快擔當！」
LUK|10|13||「哥拉汛啊，你有災禍！伯賽大啊，你有災禍！因為佇恁中間所行諸個權能若有行佇推羅及西頓，就怹早早穿麻衫摻火灰，坐啲來反悔。
LUK|10|14||若是當審判的時，推羅及西頓比恁猶卡快擔當！
LUK|10|15||迦百農啊，你豈會得著舉起到天嗎？你欲捙落陰府。
LUK|10|16||聽恁的就是聽我；棄拺恁的就是棄拺我；棄拺我的就是棄拺差我的。」
LUK|10|17||許個七十人倒轉來啲歡喜，講：「主啊！用你的名，鬼也降服阮。」
LUK|10|18||耶穌給怹講：「我有看見撒但，親像閃爁對天跋落來。
LUK|10|19||我已經互恁有權通踏蛇及蠍仔蟲，閣贏過對敵攏總的氣力，決斷無一項會害著恁。
LUK|10|20||總是，莫得因為諸個神降服恁來歡喜，著因為恁的名記佇天裡來歡喜。」
LUK|10|21||當彼時，耶穌佇聖神快樂，講：「父啊，天地的主，我謳咾你！因為你將諸個事對智慧聰明的有隱密伊，對細子有顯明伊。父啊！是啦，因為你看按呢做歡喜。
LUK|10|22||萬項有對我的父攏交付我；父以外，無一個識子是是誰；子及子所愛欲指示的以外，也無一個識父是是誰。」
LUK|10|23||就越轉身暗靜對學生講：「看見恁所看見的，許個目睭有福氣。
LUK|10|24||因為我給恁講，前有多多，先知及君王愛看恁所看見的，也無看見，愛聽恁所聽見的，也無聽見。」
LUK|10|25||有一個教律法的先生起來試伊，講：「先生啊！我著怎樣做才會得著永活？」
LUK|10|26||耶穌對伊講：「佇律法有記甚麼？你讀了怎樣？」
LUK|10|27||伊應講：「你著盡心、盡性、盡力、盡意疼主──你的上帝；也著疼厝邊親像家己。」
LUK|10|28||耶穌給伊講：「你所應的是著；行此個，就會活。」
LUK|10|29||若是伊愛顯明家己做著，就對耶穌講：「是誰是我的厝邊？」
LUK|10|30||耶穌應伊講：「有一人對耶路撒冷落去耶利哥，抵著賊剝伊的衣裳，拍伊到半死，放下啲做怹去。
LUK|10|31||湊巧有一個祭司對彼條路落去，看見伊，就閃對彼旁過去。
LUK|10|32||閣有一個利未人到彼所在，看了，猶原對彼旁過去。
LUK|10|33||獨獨有一個撒瑪利亞人行路對遐過，看見就憐憫伊，
LUK|10|34||近倚用酒斟佇伊著傷的所在，給伊包啲，將家己的精牲互伊騎，導伊到客店來照顧伊。
LUK|10|35||隔日提銀仔二個，互店主，講：『著照顧此人；所費若卡加，我倒轉來才還你。』
LUK|10|36||此三人中你拍算叨落一個做抵著賊彼人的厝邊？」
LUK|10|37||伊講：「憐憫伊的就是。」耶穌給伊講：「你去照按呢來行。」
LUK|10|38||怹行的時，耶穌入一個鄉社。有一個婦仁人，名馬大，接納伊佇伊的厝。
LUK|10|39||伊有一個姊妹，叫做馬利亞，坐佇主的腳下來聽伊的話。
LUK|10|40||馬大因為接待怹，代誌多，心忙，就近耶穌，講：「主啊，我的姊妹放我家己啲摸，你無要緊嗎？著教伊來助我。」
LUK|10|41||若是主應講：「馬大啊！馬大啊！你為著多多代誌掛慮紛雜，
LUK|10|42||若是所欠用的是一項若定；因為馬利亞已經揀著好的份額，就是bē給伊搶得的。」
LUK|11|1||耶穌佇一所在祈禱；已經息，伊的學生一人對伊講：「主啊，教示阮祈禱，親像約翰也曾教示伊的學生。」
LUK|11|2||伊就給怹講：「恁祈禱的時，著講：父啊，願你的名聖。你的國臨到，
LUK|11|3||阮的日食，日日互阮。
LUK|11|4||赦免阮的罪，因為阮也赦免辜負阮的人。莫得導阮入佇試。」
LUK|11|5||閣對怹講：「恁甚麼人有朋友，你半暝去尋伊，給伊講：『朋友啊！提三個餅借我；
LUK|11|6||因為我有朋友對路裡來尋我，我無物通請伊。』
LUK|11|7||伊對內面應講：『莫得嘈齪我，門已經關，囝仔及我佇床裡，我bē得通起來提互你。』
LUK|11|8||我給你講，雖然無為著伊做朋友起來提互伊，猶久為著伊的迫切，欲起來照伊所欠用的互伊。
LUK|11|9||我閣給恁講，求，就互恁；尋，就抵著；拍門，就給恁開。
LUK|11|10||因為，見若求的，得著；尋的，抵著；拍門的，給怹開。
LUK|11|11||恁叨落一個做父的，有子來討餅，豈欲將石頭互伊嗎？抑是欲魚，豈欲將蛇准做魚互伊嗎？
LUK|11|12||抑是討卵，豈欲將蠍仔蟲互伊嗎？
LUK|11|13||恁諸個雖然歹，猶久會曉得用好物互恁的子兒；何況恁佇天裡的父，豈無用聖神來互求伊的人嗎？」
LUK|11|14||耶穌趕一個啞口鬼；已經出，啞口的就講話；眾人奇怪。
LUK|11|15||內中有幾若人講：「伊趕鬼是靠鬼王別西卜。」
LUK|11|16||閣有人試伊，對伊求對天來的神蹟。
LUK|11|17||耶穌知怹的意思，就給怹講：「凡若國家己爭拼，會致到拋荒；厝一間一間倒壞。
LUK|11|18||若撒但家己爭拼，伊的國豈可徛會住？因為恁講我靠別西卜趕鬼。
LUK|11|19||設使我靠別西卜趕鬼，就恁的子弟趕鬼倚靠是誰啊？按呢，怹欲擬斷恁。
LUK|11|20||獨獨我若靠上帝的手趕鬼，就上帝的國已經到佇恁。
LUK|11|21||猛人穿盔甲抬家私，顧守伊的厝，伊所有的就安穩；
LUK|11|22||總是比伊卡猛的到來，贏伊，就搶伊所倚靠全副的戰器，來分伊的物件。
LUK|11|23||無同我的，就是對敵我；無及我收拾的，就是啲拍散。」
LUK|11|24||「邪神已經離開人，經過無水的地，求安息；無得著，就講：『我欲倒去所出來的厝。』
LUK|11|25||到地，就看見傾掃齊整，
LUK|11|26||就去閣帶七個神比家己卡歹，入去徛起。彼人路尾的景況比起頭卡慘。」
LUK|11|27||伊講諸個話的時，眾人中有一個婦仁人大聲給伊講：「生你的腹肚互你吸的奶頭有福氣啊！」
LUK|11|28||若是耶穌講：「呣值著聽上帝的道理來守的卡有福氣。」
LUK|11|29||人聚集愈多，耶穌就講：「此世代是歹的世代，怹求神蹟，若是除約拿的神蹟以外，無欲神蹟互伊。
LUK|11|30||因為約拿成做神蹟來互尼尼微人，親像按呢人子也欲成做神蹟來互此世代。
LUK|11|31||南方的女王當審判的時，欲及此世代的人相及起來，續擬定此世代的罪；因為伊對地的極頭來，聽所羅門智識的話。何況佇遮有比所羅門卡大的。
LUK|11|32||尼尼微人當審判的時，欲及此世代的人相及徛起來，續擬定此世代的罪，因為怹對約拿所傳的來反悔。何況佇遮有比約拿卡大的。」
LUK|11|33||「無人點燈下佇隱密的所在，抑是佇斗下，就是下佇燈台頂，互入來的人看見彼個光。
LUK|11|34||身軀的燈就是你的目睭；你的目睭若金，就通身軀也光。你的目睭若花，就身軀也暗。
LUK|11|35||所以著謹慎，驚了你內面的光是暗。
LUK|11|36||設使你通身軀攏光，無一跡暗，就欲完全光，親像燈的光爁爁啲照你。」
LUK|11|37||講話的時，有法利賽人請伊相及食，耶穌就入去坐。
LUK|11|38||彼個法利賽人看見伊未洗來食就奇怪。
LUK|11|39||主就對伊講：「今恁法利賽人清氣杯及盤的外面，若是恁內面就有搶劫及惡毒滿滿。
LUK|11|40||恁戇人啊，創造外面的，豈無也創造內面嗎？
LUK|11|41||總是著將諸個內面的物賑濟人，就逐項物在恁攏清氣。
LUK|11|42||「恁法利賽人有災禍啊！因為恁將薄荷、芸香及逐樣的菜蔬十份抽一份，若是公義及疼上帝的事就放無要緊。總是諸個是應該著行的；許個也呣通放拺。
LUK|11|43||恁法利賽人有災禍啊！因為恁愛會堂內坐高位，街市裡互人請安。
LUK|11|44||恁有災禍啊！因為恁親像隱密的墓，人行佇彼頂面呣知。」
LUK|11|45||有一個教律法的先生應伊講：「先生！你講諸個話也暴辱著阮。」
LUK|11|46||若是伊講：「恁教律法的先生也有災禍啊！因為恁將[人奧]得擔的擔互人擔，若是恁本身無用一支指頭仔來摸許個擔。
LUK|11|47||恁有災禍啊！因為恁創先知人的墓，也恁的祖曾害死怹。
LUK|11|48||按呢，恁的祖所做的，恁做干證閣歡喜伊；因為怹害死怹，也恁創怹的墓。
LUK|11|49||所以上帝的智慧有講：『我欲差先知及使徒就近怹，其中有的怹欲害死伊，有的怹欲窘逐伊。』
LUK|11|50||致到對創造世間以來所流眾先知的血攏欲給此世代討，
LUK|11|51||就是對亞伯的血，到撒迦利亞死佇殿及壇的中間的血。實在啊，我給恁講，攏欲對此世代討。
LUK|11|52||恁教律法的先生有災禍啊！因為恁將知識的鎖匙抬去，恁家己呣入，啲欲入的人恁就阻擋伊。」
LUK|11|53||耶穌對遐出來的時，經學士及法利賽人出力迫伊，激伊講卡多話，
LUK|11|54||當等伊，愛掠伊的話縫。
LUK|12|1||彼時，人聚集幾若萬，致到相睭踏。耶穌開嘴，代先對伊的學生講：「恁著持防法利賽人的酵，就是假好。
LUK|12|2||無有蓋密也無露現的；隱密無互人知的。
LUK|12|3||所以，恁佇黑暗的中間所講的，欲佇光明互人聽見；恁佇密房俯耳孔邊所講的，欲報揚佇厝頂。」
LUK|12|4||「我的朋友啊，我給恁講，害死恁身軀了後bē會做別項的，莫得驚怹。
LUK|12|5||我欲指示恁所著驚的，著驚彼個害死了後閣有權㧒佇地獄的。實在啊，我給恁講，所著驚的是此個。
LUK|12|6||五個雀鳥仔豈呣是賣二分銀嗎？佇上帝的面前，連一隻也無bē記得；
LUK|12|7||就恁的頭毛，也攏過算。莫得驚，恁比多多雀鳥仔卡貴氣！」
LUK|12|8||「我也給恁講，見若佇人的面前認我的，人子佇上帝的天使的面前也欲認伊；
LUK|12|9||若是佇人的面前無認我的，佇上帝的天使的面前也欲呣認伊。
LUK|12|10||凡若講話來攻擊人子的，欲赦免伊；若是褻瀆聖神的，無欲赦免伊。
LUK|12|11||人帶恁到會堂，及辦政事以及有權者的面前，莫得掛慮欲怎樣分訴，欲分訴甚麼，欲講甚麼；
LUK|12|12||因為彼時，聖神欲教示恁所著講的。」
LUK|12|13||眾人中有一人給伊講：「先生啊！請你教我的兄弟及我分祖業。」
LUK|12|14||若是耶穌給伊講：「你此個人啊！是誰設立我做恁的審判官，抑是做分家業的嗎？」
LUK|12|15||就對眾人講：「著謹慎約束家己，攏無貪心，因為人的活命不在伊所積聚的豐盛。」
LUK|12|16||就用譬喻對怹講：「有一個富人伊的田園真好收；
LUK|12|17||伊想來想去講：『我無所在通囤我的土產，今欲怎樣？』
LUK|12|18||閣講：『我欲按呢做：欲拆我的粟倉，起卡大的，就我的五穀及財物攏欲囤佇遐，
LUK|12|19||也欲給我的靈魂講：靈魂啊，你有多多財物積聚，做多多年的路用，通清閒飲食快樂！』
LUK|12|20||若是上帝給伊講：『戇人啊，今暝欲對你討你的靈魂；就你所備辦的欲歸甚麼人啊？』
LUK|12|21||見若為著家己積聚財寶，佇上帝的面前無好額的，也是按呢。」
LUK|12|22||閣對伊的學生講：「所以我給恁講，莫得為著生命掛慮欲食甚麼，抑是為著恁的身軀掛慮欲穿甚麼；
LUK|12|23||因為生命比米糧卡對重，身軀比衣裳卡對重。
LUK|12|24||著試想烏鴉，怹無種作無收成，也無庫房無粟倉，上帝猶久養飼怹。恁比鳥仔彼個貴氣到怎樣！
LUK|12|25||恁甚麼人會用掛慮互生命卡長一刻久啊？
LUK|12|26||按呢至小可的，恁猶久無法得，啥事掛慮其餘的啊？
LUK|12|27||試想百合花怎樣愈大欉；伊無著磨，無紡織。若是我給恁講，當所羅門極行伍的時，伊所穿呣值著此號花的一蕊！
LUK|12|28||今山裡的草今仔日佇啲，明仔日㧒佇火爐，上帝尚且互伊穿到按呢，何況恁，小信的人啊！
LUK|12|29||恁莫得求欲食甚麼，欲飲甚麼，也莫得煩心；
LUK|12|30||因為諸個攏是世間的列邦人所求的。恁的父也知，諸個是恁欠用的。
LUK|12|31||獨獨恁著求伊的國，就諸個物欲續互恁。
LUK|12|32||恁細的羊群啊，莫得驚，因為恁的父歡喜用國互恁。
LUK|12|33||著賣恁所有的來賑濟人，為著恁本身備辦bē會舊的錢袋，佇天裡用bē了的財寶，就是賊bē到、蟲bē蛀的所在。
LUK|12|34||因為恁的財寶佇遐，恁的心也欲佇遐。」
LUK|12|35||「恁的腰著縖啲，恁的燈著點啲，
LUK|12|36||恁著親像人啲聽候怹的主人對婚姻的筵桌倒來。到地，拍門，通連鞭給伊開。
LUK|12|37||主人到，看見怹警醒，許個奴僕有福氣。我實在給恁講，主人欲互怹坐桌，家己縖帶，進前來伺候怹。
LUK|12|38||豈採二更，抑是三更到，看見怹按呢，許奴僕有福氣。
LUK|12|39||家主若知賊甚麼時欲到，伊就張持，不致伊的厝受挖孔，這是恁所知。
LUK|12|40||恁也著備辦便；因為恁無拍算的時，人子來啦。」
LUK|12|41||彼得講：「主啊，你設此個譬喻是對阮講？抑是對眾人啊？」
LUK|12|42||主講：「甚麼人是盡忠智識的管家，主人所欲設立來管理伊家內的人，照時發米糧互怹啊？
LUK|12|43||伊的主人來，看見伊按呢行，彼個奴僕有福氣。
LUK|12|44||我實在給恁講，主人欲設立伊來管理伊一切所有的。
LUK|12|45||設使彼個奴僕心內拍算：『我的主人延延才欲來』，就拍許個奴僕女婢，飲食閣酒醉；
LUK|12|46||就佇無派胚的日，呣知的時，彼個奴僕的主人欲到，重重刑罰伊，辦伊及呣信的人同等。
LUK|12|47||奴僕知伊的主人的意思，也無備辦，也無順伊的意思來行，欲受拍多下；
LUK|12|48||若是呣知，來行應該受拍的事，伊欲受拍少下，見若互伊多的，欲給伊提多；託仗伊多的，欲給伊討卡多。」
LUK|12|49||「我來是欲用火㧒佇地裡，火若已經𤏸，我猶久愛甚麼？
LUK|12|50||我有應該受的洗彼個洗猶未成，我迫切到怎樣？
LUK|12|51||恁拍算我來，是欲互地上和平嗎？我給恁講，呣是，反轉是冤家。
LUK|12|52||今了後，一家五人欲冤家；三個及二個冤家，二個及三個冤家；
LUK|12|53||父及子，子及父；老母及查某子，查某子及老母；乾家及伊的媳婦，媳婦及乾家。怹攏欲冤家。」
LUK|12|54||伊就閣對眾人講：「恁看見雲對西勢起，恁就講：『欲落雨』；果然有按呢。
LUK|12|55||看見風對南勢吹來，恁就講：『欲燒熱』；也有按呢。
LUK|12|56||假好的人啊，天及地的形色恁都看會出，怎樣bē會看出此個時啊？」
LUK|12|57||「恁家己怎樣無省察彼個合佇義的啊？
LUK|12|58||因為你及告你的去見官府，猶佇路裡著營為互伊放你息；驚了伊拖你到佇審判官，審判官將你交差役，差役續將你關落監。
LUK|12|59||我給你講，一絲一毫未還，你決斷bē會出遐。」
LUK|13|1||當彼時，有幾若人佇啲將加利利人的事給耶穌講，就是彼拉多將怹的血參佇怹的牲禮的。
LUK|13|2||耶穌應講：「因為諸個加利利人受此號的害，恁拍算怹比眾加利利人卡有罪嗎？
LUK|13|3||我給恁講，呣是！恁若無反悔，攏欲親像按呢滅無！
LUK|13|4||抑是彼十八人，互西羅亞的塔倒落來壓死的；恁拍算怹比攏總徛起佇耶路撒冷的人犯罪卡重嗎？
LUK|13|5||我給恁講，呣是！恁若無反悔，攏欲照按呢滅無！」
LUK|13|6||伊就設一個譬喻講：「某人有一欉無花果樹栽佇伊的葡萄園裡。就來彼欉尋果子，尋無。
LUK|13|7||才對管園的講：『你看，我連連三年來對此欉無花果樹尋果子，尋無。著給伊剉起來，啥事互伊也鎮所在！』
LUK|13|8||應伊講：『主啊，今年請閣容允伊，聽候我四圍掘鬆，壅肥；
LUK|13|9||後來若結果子就好，若無，你才給伊剉起來。』」
LUK|13|10||安息日，耶穌佇一個會堂啲教示人。
LUK|13|11||抵當有一個婦仁人患著邪神，致病十八年久，瘟痀攏bē伸直。
LUK|13|12||耶穌看見，就叫伊講：「婦仁人啊，今你脫離你的病啦！」
LUK|13|13||就用雙手給伊按；伊即時伸直，就歸榮光上帝。
LUK|13|14||管會堂的因為耶穌佇安息日醫病，就受氣對眾人應講：「有六日應該著做工；彼六日間通來受醫，安息日呣通。」
LUK|13|15||若是主應伊講：「假好的人啊，佇安息日恁豈無逐人對槽裡解伊的牛，抑是驢，牽去食水嗎？
LUK|13|16||此個婦仁人是亞伯拉罕的後裔，互撒但縛伊已經十八年久，豈呣應該佇安息的日解伊的結嗎？」
LUK|13|17||耶穌講按呢，諸個對敵攏見誚；眾人因為伊所行一切榮光的事，攏總歡喜。
LUK|13|18||耶穌就講：「上帝的國親像甚麼？我欲用甚麼來比並伊？
LUK|13|19||是親像一粒芥菜子，人提去種佇伊家己的園，就大欉成做樹，空中的鳥來歇佇伊的枝。」
LUK|13|20||閣講：「我欲用甚麼來比並上帝的國？
LUK|13|21||是親像酵，婦仁人提去下佇三斗的麵粉內，到攏總發酵。」
LUK|13|22||耶穌經過諸個城諸個鄉社教示人，也向耶路撒冷啲行。
LUK|13|23||有一人給伊講：「主啊，得著救的人是少嗎？」
LUK|13|24||耶穌對怹講：「著盡力對狹門入去。因為我給恁講，欲有多多人求入，也bē得著。
LUK|13|25||到家主起來關門，恁才徛佇外面拍門，講：『主啊，給阮開咧！』伊就欲應恁講：『恁對叨位來！我呣識恁。』
LUK|13|26||恁就欲講：『阮曾佇你的面前飲食，你也曾佇阮的街路教示。』
LUK|13|27||伊欲講：『我給恁講，我呣知恁對叨位來。恁行不義的人，攏著離開我！』
LUK|13|28||恁啲欲看見亞伯拉罕、以撒、雅各及眾先知佇上帝的國，也恁家己受趕出佇外面，當彼時佇遐欲有啼哭咬牙切齒。
LUK|13|29||對東、對西、對南、對北欲有人來，坐桌佇上帝的國。
LUK|13|30||有路尾的，欲做代先；也有代先的，欲做路尾。」
LUK|13|31||彼時，有法利賽幾若人來給伊講：「你著離開遮去別位，因為希律愛欲刣你。」
LUK|13|32||伊給怹講：「恁去給彼隻狐狸講：『你看，今仔日、明仔日我趕鬼醫病，到第三日我就完全。』
LUK|13|33||雖然按呢，今仔日、明仔日、及後日，我應該著行，因為不該有先知受害死佇耶路撒冷的外面。
LUK|13|34||耶路撒冷啊！耶路撒冷啊！就是刣死先知人，用石頭擲奉差到佇伊的。我偌多擺愛聚集你的子兒，親像雞母聚集伊的雞仔佇翅下；若是恁呣愛。
LUK|13|35||你看，恁的厝放啲互恁。閣我給恁講，恁決斷bē看見我，聽候恁講：『佇主的名來的得著福氣。』」
LUK|14|1||安息日，耶穌入一個法利賽頭人的厝欲食，怹啲當等伊。
LUK|14|2||抵當佇伊的面前有一個臌脹的人。
LUK|14|3||耶穌對教律法的先生，及法利賽人講：「安息日醫病通抑呣通？」
LUK|14|4||怹靜靜。耶穌牽彼個人醫好伊，互伊去；
LUK|14|5||續對怹講：「恁中間甚麼人有驢抑是牛，佇安息日跋落溝窟，也無連鞭牽伊起來嗎？」
LUK|14|6||諸個話怹bē會應。
LUK|14|7||耶穌看許個人客揀大位，就設譬喻對怹講：
LUK|14|8||「恁互人請去赴婚姻的筵桌，莫得坐大位，驚了比你卡尊貴的也互伊請；
LUK|14|9||就請你及請伊的來給你講：『讓位互此人！』你就見誚退去坐佇尾位。
LUK|14|10||獨獨互人請的時，著去坐尾位，就請你的來給你講：『朋友啊，坐起來。』彼時，你佇同桌的人的面前就有體面。
LUK|14|11||因為，見若自高的，欲互伊卑微；家己卑微的，欲高升伊。」
LUK|14|12||耶穌也給請伊的人講：「你辦日晝頓抑是下昏頓，呣通請你的朋友，抑是兄弟，抑是親戚，抑是好額的厝邊，驚了怹倒請你，你就受報答。
LUK|14|13||若是你辦筵桌的時，著請喪鄉的、破相的、跛腳的、睛暝的，你就有福氣！
LUK|14|14||因為怹無通報答你。就佇義人復活的時，你欲得著報答。」
LUK|14|15||同桌的一人聽見諸個話，就給伊講：「欲佇上帝的國食的有福氣啊！」
LUK|14|16||若是耶穌給伊講：「有一人辦大筵席，所請的多多。
LUK|14|17||到欲食的時，差伊的奴僕給所請的人講：『著來！百項物便啦。』
LUK|14|18||眾人就同一樣心推辭。頭一個給伊講：『我有買園，姑不終著去看伊。請互我辭。』
LUK|14|19||閣一人講：『我有買牛五對，欲去驗看。請互我辭。』
LUK|14|20||閣一個講：『我有娶某，才bē得來。』
LUK|14|21||奴僕倒去，將諸個事給伊的主人講，家主受氣，給伊的奴僕講：『緊緊出去，到城內的大街小巷，導許個喪鄉的、破相的、睛暝的、跛腳的來遮。』
LUK|14|22||奴僕講：『主啊，你所命令的已經行伊，若是猶久有剩位。』
LUK|14|23||主人對伊的奴僕講：『出去路裡及籬笆邊，勉強人入來，互我的厝滿滿。
LUK|14|24||因為我給恁講，前所請的無一人會得食我的筵席。』」
LUK|14|25||多多人及伊同行。伊就越過來對怹講：
LUK|14|26||「若有人就近我，也無怨恨伊的父母、某子、兄弟、姊妹，以及家己的生命，就bē會做我的學生。
LUK|14|27||無夯家己的十字架來隨我的，也bē會做我的學生。
LUK|14|28||恁中間甚麼人欲起塔，豈無代先坐啲，來算彼個所費，看會起到成bē？
LUK|14|29||驚了豈採下地基，也bē會起到好，就看見的人攏恥笑伊，講：
LUK|14|30||『此個人有動工，也bē起到好。』
LUK|14|31||抑是甚麼王出來欲及別個王交戰，豈無代先坐啲參謀，看會用一萬兵抵敵彼個導二萬兵來攻擊伊的抑bē？
LUK|14|32||若bē，就趁伊猶遠，差使者去及伊講和。
LUK|14|33||按呢，恁中間見若無放拺一切所有的，bē會做我的學生。」
LUK|14|34||「今鹽是好；鹽若續失味，欲用甚麼復倒伊的味？
LUK|14|35||也bē落園得，也bē做肥得，只有㧒佇外面。有耳孔通聽的，著聽！」
LUK|15|1||眾抽餉的及歹人啲就近耶穌來聽伊。
LUK|15|2||法利賽人及經學士耦耦唸講：「此個人接納歹人，續及怹食。」
LUK|15|3||耶穌設此個譬喻對怹講：
LUK|15|4||「恁中間甚麼人有一百隻羊失落一隻，豈無且放九十九隻佇山裡，去尋所失落的，到得著嗎？
LUK|15|5||已經尋著，就歡喜背伊佇肩頭頂，
LUK|15|6||到厝，就聚集伊的朋友厝邊，給怹講：『著及我歡喜，因為所失落的羊我已經尋著。』
LUK|15|7||我給恁講，歹人中有一人反悔，就佇天裡也欲按呢為著伊歡喜，比為著九十九個義人呣免反悔的閣卡歡喜。」
LUK|15|8||「抑是甚麼婦仁人有十個銀仔，若失落一個，豈無點燈，掃厝，勤勤尋到著嗎？
LUK|15|9||已經尋著，就聚集伊的朋友厝邊，講：『著及我歡喜，因為所失落的銀仔我已經尋著！』
LUK|15|10||我給恁講，歹人中有一人反悔，就佇上帝天使的面前為著伊喜歡也是按呢。」
LUK|15|11||閣講：「某人有二個子。
LUK|15|12||彼個第二個給老父講：『阿爸啊，將我應得的業分互我。』伊的老父就給怹分家伙。
LUK|15|13||閣無幾日，彼個第二子一盡收拾伊的物，出外去遠遠的所在。佇遐放蕩，毀壞伊的業。
LUK|15|14||已經損了了，抵著彼所在大飢荒，伊才知欠缺的艱苦。
LUK|15|15||就去倚彼所在一個百姓；彼人差伊去山裡飼豬。
LUK|15|16||愛將豬所食的豆莢來止飢，也無人互伊。
LUK|15|17||伊醒悟，就講：『我的老父有偌多長工，米糧食有剩，若是我佇遮啲欲餓死啊！
LUK|15|18||我欲起來，去尋我的老父，給伊講：阿爸啊！我有得罪天，及佇你的面前；
LUK|15|19||今了後，我bē堪得叫做你的子，著互我親像你的長工的一個。』
LUK|15|20||就起來，去尋伊的老父。相離猶久遠，伊的老父看見伊，就憐憫伊，走去抱伊的頷頸，直直給伊唚。
LUK|15|21||子就給伊講：『阿爸啊！我有得罪天，及佇你的面前；今了後，bē堪得叫做你的子。』
LUK|15|22||若是老父對伊許個奴僕講：『緊緊擜(hiahⁿ)上好的衫來給伊穿；閣給伊掛手指；續給伊穿鞋；
LUK|15|23||也牽彼隻肥的牛仔來刣，咱食來歡喜；
LUK|15|24||因為我此個子死有復活，失落有閣得著。』怹就相及歡喜。
LUK|15|25||彼時，伊的大子佇園裡。倒來欲到厝，聽見作樂及跳舞的聲，
LUK|15|26||就叫一個奴僕來，問伊啲啥代。
LUK|15|27||伊給伊講：『恁小弟來啦；恁老父因為得著伊好好倒來，所以刣彼隻肥的牛仔。』
LUK|15|28||大子受氣，呣入去；伊的老父出來勸伊。
LUK|15|29||伊應伊的老父講：『你看，我服事你許多年，攏未曾違逆你的命令，你也未曾互我一隻羊仔子，通及我的朋友相及喜歡。
LUK|15|30||總是你此個子，交陪娼妓一盡破費你的業，一下倒來，你就為著伊刣肥的牛仔。』
LUK|15|31||老父就給伊講：『子啊！你常常及我佇啲，凡我所有的攏是你的；
LUK|15|32||若是你此個小弟死有復活，失落有閣得著，咱應該著歡喜快樂。』」
LUK|16|1||耶穌閣對學生講：「某個好額人有一個管家的，有人將伊破費主人的業對伊的主人告伊。
LUK|16|2||主人叫伊來，給伊講：『我所聽見你此個代誌是怎樣？今你管家的事著及我清楚，因為你bē會猶原做管家。』
LUK|16|3||管家的心內想講：『主人lut我管家的職，我欲怎樣啊？抬鋤頭？無氣力；做乞食？乜(mī)見誚。
LUK|16|4||今我知所著做啦，到lut管家的職，彼時人才欲接納我入怹的家。』
LUK|16|5||伊就叫欠伊主人的債的，一個一個來，給頭一個講：『你欠我的主人偌多？』
LUK|16|6||應講：『油一百桶。』就給伊講：『提你的數，緊緊坐，寫五十。』
LUK|16|7||閣給別個講：『你欠偌多？』伊講：『麥一百石。』給伊講：『提你的數，寫八十。』
LUK|16|8||主人就謳咾此個不義的管家為著伊所做有智識；因為此世間的人，為著世情來圖謀，比光明的人卡有智識。
LUK|16|9||我也給恁講，著用不義的錢財結交朋友，到錢財了去的時，怹才欲接納恁入永遠的帳房。
LUK|16|10||佇至小可的事盡忠的，佇大的也盡忠；佇至小可的事不義的，佇大的也不義。
LUK|16|11||佇不義的錢財恁若無盡忠，是誰欲用真的託仗恁？
LUK|16|12||閣佇屬別人的恁若無盡忠，是誰欲用屬恁的互恁啊？
LUK|16|13||一個奴僕bē會服事二個主人；因為伊會怨恨此個，疼彼個。抑是會對重此個看輕彼個。恁bē會服事上帝，續服事錢財。」
LUK|16|14||法利賽人是貪財的；聽見諸個攏總的話，就冷笑伊。
LUK|16|15||耶穌給怹講：「恁是佇人的面前家己稱做義的，若是上帝知恁的心；因為佇人的中間所推尊的，佇上帝的面前是可惡。
LUK|16|16||律法及先知到約翰，對彼時上帝國的福音傳報，人盡力來入。
LUK|16|17||天地的廢無比律法一畫的失落是卡快。
LUK|16|18||見若離伊的某來娶別人是行姦淫；娶別人所離的也是行姦淫。」
LUK|16|19||「有一個富人穿紫色及幼苧布的衣裳，逐日奢華宴樂。
LUK|16|20||閣有一個乞食，名拉撒路，遍身生疼，
LUK|16|21||人下伊佇富人的大門口，愛將富人桌腳所磕落的來度飽，狗也來舐伊生疼的位。
LUK|16|22||喪鄉人死，互天使扶伊到亞伯拉罕的胸前。富人也死，續埋葬。
LUK|16|23||佇陰間痛苦的中間，抬目遠遠看見亞伯拉罕，閣拉撒路佇伊的胸前，
LUK|16|24||就叫講：『我的祖亞伯拉罕啊，可憐我！差拉撒路用指頭仔尾搵水來涼我的舌；因為我佇此火焰中，真悽慘。』
LUK|16|25||若是亞伯拉罕講：『子啊，著記得你在生享受你的福氣，拉撒路受著艱苦；今伊佇遮得著安慰，也你受淒慘。
LUK|16|26||呣若按呢，佇阮及恁的中間，有大深淵隔啲，致到欲對遮過去恁遐bē會；對遐過來阮遮也bē會。』
LUK|16|27||伊就講：『既然按呢，求祖你差拉撒路去阮父的厝；
LUK|16|28||因為我有五個兄弟，互伊對怹做干證，免得怹也到此個痛苦的所在。』
LUK|16|29||亞伯拉罕講：『怹有摩西及許個先知通聽怹。』
LUK|16|30||應講：『我的祖亞伯拉罕啊，bē啦，若有人對死人中去尋怹，怹就欲反悔。』
LUK|16|31||亞伯拉罕給伊講：『怹若呣聽摩西及先知，就有人對死人中復活，怹也呣受苦勸。』」
LUK|17|1||耶穌閣對伊的學生講：「塞礙人的事bē免得有；總是看對是誰來，彼人有災禍！
LUK|17|2||設使互諸個微細的一個受塞礙，卡好互人用大石磨吊伊的頷頸，給伊㧒落海。
LUK|17|3||恁著家己謹慎！若恁的兄弟犯罪，著責備伊；伊若反悔，著赦免伊。
LUK|17|4||若是伊一日得罪你七擺，也七擺越轉給你，講：『我反悔啦』，你就著赦免伊。」
LUK|17|5||使徒給主講：「加添阮的信。」
LUK|17|6||主講：「恁若有信親像一粒的芥菜子，就命令此欉桑材樹講：『拔你的根，去栽佇海裡』，伊也欲順趁你。
LUK|17|7||恁中間甚麼人有奴僕啲作園抑是顧羊，對園裡倒來，豈欲給伊講：『即時坐來食』嗎？
LUK|17|8||豈無欲給伊講：『備辦互我食，縖帶來服事我，聽候我飲食息，你才通飲食』嗎？
LUK|17|9||奴僕行所命令的，豈有給伊說謝嗎？
LUK|17|10||按呢，恁已經一盡行所命令恁的，就著講：『阮是無利益的奴僕，行所應該行的若定。』」
LUK|17|11||耶穌去耶路撒冷的時，對撒瑪利亞及加利利交界經過。
LUK|17|12||入一個鄉社的時，有十個癩[疒哥]的，抵著伊，遠遠啲徛，
LUK|17|13||出聲講：「耶穌，先生，憐憫阮！」
LUK|17|14||耶穌看見，給怹講：「恁去將本身互祭司驗。」怹去的時就得著清氣。
LUK|17|15||其中一人看見家己已經好，就倒轉來大聲謳咾上帝，
LUK|17|16||仆落佇耶穌的腳前來感謝伊；此人是撒瑪利亞人。
LUK|17|17||耶穌應講：「十人豈無攏得著清氣嗎？彼九個佇叨落？
LUK|17|18||此個別族的人以外，猶無別人倒轉來歸榮光上帝嗎？」
LUK|17|19||就給彼人講：「起來，做你去！你的信有救你。」
LUK|17|20||法利賽人問：「上帝的國底時會臨到？」耶穌應講：「上帝的國臨到呣是顯然。
LUK|17|21||也bē講得：『佇遮！抑是佇遐！』因為上帝的國是佇恁內中。」
LUK|17|22||閣對學生講：「時日欲到，恁真愛看見人子的一日，也無通看見。
LUK|17|23||欲有人給恁講：你看，佇遐！你看，佇遮！恁莫得去，莫得隨怹！
LUK|17|24||因為親像閃爁對天此邊啲閃，光照到天彼邊，人子佇伊的日也欲按呢。
LUK|17|25||總是伊的確著代先受多多艱苦，也互此世代棄拺。
LUK|17|26||親像佇挪亞的日怎樣，佇人子的日也欲按呢。
LUK|17|27||怹啲飲食啲嫁娶，到挪亞入大船的日，大水到滅怹眾人。
LUK|17|28||閣親像佇羅得的日；怹啲飲食，買賣，種作，起厝。
LUK|17|29||若是羅得出所多瑪的日，對天落火及硫磺，滅眾人。
LUK|17|30||佇人子顯現的日也欲按呢。
LUK|17|31||當彼日，佇厝頂的，伊的物佇厝內，莫得落來提伊；佇園裡的，也莫得倒轉來。
LUK|17|32||著記得羅得的某。
LUK|17|33||見若致意顧伊的生命的，欲失落伊；見若失落伊的，欲保全伊。
LUK|17|34||我給恁講，彼暝二人像床，一個取去，一個放去。
LUK|17|35||二個婦仁人同挨磨，一個取去，一個放去。」
LUK|17|36||｛有二人佇園裡，一個取去，一個放去。〔台語羅馬譯本無此節！〕｝
LUK|17|37||怹應伊講：「主啊，佇甚麼所在啊？」伊給怹講：「身屍若佇遐，鷹鳥也欲聚集佇遐。」
LUK|18|1||耶穌設一個譬喻，教示怹著常常祈禱，
LUK|18|2||呣通厭。講：「某城有一個審判官，無驚上帝，也無對重人。
LUK|18|3||佇彼個城內有一個守寡人，沓沓去見伊，講：『有人及我做對敵，求你替我伸冤。』
LUK|18|4||伊久久無欲，後來想講：『我雖然無驚上帝，無對重人，
LUK|18|5||若是因為此個守寡人沓沓來攪擾，我欲替伊伸冤，免得伊永永來苦楚我！』」
LUK|18|6||主閣講：「恁著聽此個不義的官所講的。
LUK|18|7||何況上帝揀的百姓暝日喉叫伊，伊也為著怹寬容，豈無欲替怹伸冤嗎？
LUK|18|8||我給恁講，伊欲緊緊替怹伸冤。雖然按呢，人子到的時，豈欲抵著世間有信嗎？」
LUK|18|9||有倚靠家己做義，來看輕別人的，耶穌設一個譬喻給怹講：
LUK|18|10||「有二人上殿欲祈禱：一個是法利賽人，一個是抽餉的。
LUK|18|11||法利賽人徛啲，家己祈禱講：『上帝啊，我感謝你，因為我無親像別人勒索、不義、姦淫，也無親像此個抽餉的。
LUK|18|12||我一禮拜禁食二擺，閣將凡所得著的十份抽一份。』
LUK|18|13||若是彼個抽餉的遠遠徛啲，連抬目向天也呣敢，干單搥胸講：『上帝啊，憐憫我此個有罪的人！』
LUK|18|14||我給恁講，此個人倒去伊的厝得著稱做義贏過彼個人；因為，見若自高的，欲互伊卑微；家己卑微的，欲高升伊。」
LUK|18|15||有人帶嬰仔就近耶穌，欲互伊摸怹；學生看見就責備怹。
LUK|18|16||若是耶穌叫許個嬰仔來，講：「容允細子就近我，莫得禁伊，因為上帝的國是此號人的。
LUK|18|17||我實在給恁講，凡若承接上帝的國，無親像細子的，決斷bē得通入去。」
LUK|18|18||有一個做官的問伊講：「好的先生啊，我著怎樣做才通承接永活？」
LUK|18|19||耶穌給伊講：「你啥事稱呼我是好啊？無一個好，獨獨上帝若定。
LUK|18|20||諸個誡你已經知：『莫得姦淫；莫得刣死人；莫得偷提；莫得濫糝做干證；著敬你的父母。』」
LUK|18|21||伊就講：「諸個我對細漢攏守伊啦。」
LUK|18|22||耶穌聽見，就給伊講：「你猶欠一項；著賣你一切所有的，來互喪鄉人，就欲有財寶佇天裡；閣來隨我。」
LUK|18|23||彼人聽見諸個話，真憂悶，因為伊真好額。
LUK|18|24||耶穌看見伊，就講：「富人入上帝的國[人奧]啊！
LUK|18|25||因為駱駝穿過針鼻比富人入上帝的國猶卡快！」
LUK|18|26||聽見的人講：「按呢，是誰會得著救啊？」
LUK|18|27||耶穌講：「在人所bē會的，在上帝是會。」
LUK|18|28||彼得講：「阮已經放拺家己所有的來隨你。」
LUK|18|29||耶穌給怹講：「我實在給恁講，無有人為著上帝的國來放拺厝宅，抑是某，抑是兄弟，抑是父母，抑是子兒，
LUK|18|30||也無佇此世得著幾若倍卡多，來世得著永活。」
LUK|18|31||耶穌帶十二個學生，對怹講：「你看，咱諸個上耶路撒冷，見若對先知所記的攏欲應驗佇人子。
LUK|18|32||因為伊欲受解送互異邦人；閣受戲弄，凌辱，呸涎，
LUK|18|33||怹欲鞭拍，來害死伊；第三日伊欲復活。」
LUK|18|34||許個代誌學生無一項會曉得，閣此個話對佇怹是隱密；怹也呣知伊所講的。
LUK|18|35||近耶利哥的時，有一個睛暝的坐佇路邊啲乞食。
LUK|18|36||聽見多多人經過，就問是甚麼代誌。
LUK|18|37||人給伊講，拿撒勒耶穌對遮過。
LUK|18|38||伊就喉叫講：「大衛的後裔耶穌，可憐我！」
LUK|18|39||頭前行的人責備伊，教伊著靜靜；若是伊益發大聲喉叫講：「大衛的後裔啊，可憐我！」
LUK|18|40||耶穌停腳，教人牽伊來，已經近倚，就問伊講：
LUK|18|41||「愛我給你做甚麼？」伊就講：「主啊，我愛得著看見，」
LUK|18|42||耶穌給伊講：「你通得著看見！你的信有救你啦。」
LUK|18|43||伊連鞭得著看見，就隨耶穌，歸榮光上帝。眾人看見也攏歸榮光上帝。
LUK|19|1||耶穌入耶利哥，啲過去的時，
LUK|19|2||有一人名叫撒該，是做抽餉的頭人，也是好額。
LUK|19|3||伊愛欲看耶穌是甚麼人；若是人多，看bē著，因為伊身軀矮細，
LUK|19|4||就走做前，絔上桑材樹，欲看伊，因為耶穌欲對遐過。
LUK|19|5||耶穌到彼位，抬頭看伊，講：「撒該，緊緊落來！因為今仔日我的確著踮你的家。」
LUK|19|6||就緊緊落來，歡喜接納伊。
LUK|19|7||眾人看見，耦耦唸講：「伊入去歇佇歹人的厝。」
LUK|19|8||撒該徛啲對主講：「主啊，我將所有的一半互喪鄉人；若是曾彎甚麼人，就將四倍賠伊。」
LUK|19|9||耶穌對伊講：「今仔日拯救到佇此個家，為著伊也是亞伯拉罕的子孫。
LUK|19|10||因為人子到，是欲尋失落的，來救伊。」
LUK|19|11||怹聽見諸個話的時，耶穌閣設一個譬喻，是因為伊已經近耶路撒冷，怹也拍算上帝的國欲連鞭顯明，
LUK|19|12||伊就講：「有一個尊貴的人去遠遠的所在，欲受封來得著國才倒轉來，
LUK|19|13||就叫伊十個奴僕，用銀十斤互怹，對怹講：『去做生理，到我倒來。』
LUK|19|14||總是伊本國的百姓怨恨伊，差使者隨後去，講：『阮呣愛此人做阮的王。』
LUK|19|15||伊得著國倒轉來，就吩咐叫許個對伊領銀的奴僕來，愛欲知怹做生理所趁的。
LUK|19|16||頭一個來伊的面前，講：『主啊，你一斤的銀已經趁十斤啦。』
LUK|19|17||伊給伊講：『好啊！好的奴僕，因為你佇至小可的事已經盡忠，今互你管十個城。』
LUK|19|18||彼個第二個來，講：『主啊，你一斤的銀已經得著五斤啦。』
LUK|19|19||伊也給伊講：『互你也管五個城。』
LUK|19|20||閣一個來講：『主啊，你看，你一斤的銀佇遮，我用手巾包囥啲。
LUK|19|21||因為我驚你，你是嚴愒的人；提所無下的，割所無撒的。』
LUK|19|22||伊給伊講：『歹的奴僕啊，就你所講的我欲擬斷你。你既然知我是嚴愒的人，提所無下的，割所無撒的，
LUK|19|23||啥事呣將我的銀去橐佇錢店，到我來的時，通連彼個利息續提。』
LUK|19|24||就給邊仔徛的人講：『將伊一斤的銀給伊提來，互彼個有十斤的。』
LUK|19|25||怹給伊講：『主啊，伊有十斤啦。』
LUK|19|26||『我給恁講，見若有的，欲互伊；無的，連伊所有的也欲給伊提去。
LUK|19|27||若是我許個對敵，呣愛我做怹的王的，著拖怹來，佇我的面前刣死怹！』」
LUK|19|28||耶穌講息，進前行，上耶路撒冷。
LUK|19|29||行近伯法其及伯大尼，佇彼個名叫橄欖的山，就差二個學生，講：
LUK|19|30||「恁去對面的鄉社，入去的時，欲抵著一隻驢仔縛佇遐，猶未曾有人騎的，解開給伊牽來。
LUK|19|31||若有人問恁解驢欲啥事？恁著講：『主欠用伊。』」
LUK|19|32||所差的人去，果然抵著照伊所給怹講的。
LUK|19|33||解驢仔的時，主人對怹講：「解驢仔欲啥事？」
LUK|19|34||怹講：「主欠用伊。」
LUK|19|35||就牽伊就近耶穌，將怹的衫披佇驢仔頂，扶耶穌騎伊。
LUK|19|36||伊行的時，人用怹的衫舖佇路裡。
LUK|19|37||已經近，欲落橄欖山，歸陣的學生就歡喜，大聲謳咾上帝，為著所看見攏總的權能，
LUK|19|38||講：佇主的名來的王應該得著謳咾！佇天裡和平；佇至高的位榮光。
LUK|19|39||眾人中有幾若個法利賽人對伊講：「先生啊，著責備你的學生！」
LUK|19|40||伊應講：「我給恁講，怹若靜靜，許個石頭欲喉叫。」
LUK|19|41||已經近，看見城，就為著伊啼哭，
LUK|19|42||講：「設使你佇此日若知關係平安的事；總是今對你的目睭隱密。
LUK|19|43||因為時日欲到，你的對敵欲周圍起土城，來圍你，四面困苦你，
LUK|19|44||閣欲互你及你內中的子兒攏倒地，無留二塊石相褡，因為你呣知眷顧你的日。」
LUK|19|45||已經入殿堂，就趕出許個賣物的，
LUK|19|46||給怹講：「有記載講：我的厝欲做祈禱的厝，若是恁互伊做賊巢。」
LUK|19|47||耶穌日日佇殿裡教示人。諸個祭司頭經學士以及百姓的序大計謀欲滅伊，
LUK|19|48||總是尋無步，因為百姓攏致意聽伊。
LUK|20|1||有一日，耶穌佇殿裡教示百姓，傳福音的時，許個祭司頭經學士及長老迫倚來，對伊講：
LUK|20|2||「著給阮講，你用甚麼權行諸個事？閣用此個權互你的是是誰？」
LUK|20|3||伊應講：「我也問恁一句話，恁給我講。
LUK|20|4||約翰的洗禮是對天？抑是對人啊？」
LUK|20|5||怹相及議論講：「若講『對天』，伊欲講：『按呢恁啥事呣信伊？』
LUK|20|6||若講『對人』，百姓攏欲用石頭擲咱，因為百姓攏深信約翰做先知。」
LUK|20|7||怹就應講：「呣知伊是對叨落。」
LUK|20|8||耶穌就給怹講：「我也無欲給恁講我是用甚麼權行諸個代誌。」
LUK|20|9||耶穌就設此個譬喻對百姓講：「有一人栽葡萄園，租互佃戶，就去別位久久。
LUK|20|10||到期，差一個奴僕就近佃戶，教怹將園內的果子納伊；總是佃戶拍伊，互伊空空去。
LUK|20|11||閣差別個奴僕，怹也拍伊，也凌辱伊，互伊空空去。
LUK|20|12||閣差第三個，怹也傷伊，閣捙伊出去。
LUK|20|13||園主就講：『我欲怎樣做啊？我欲差我所疼的子，怹敢會敬伊。』
LUK|20|14||若是佃戶看見伊，就相及議論講：『此個是伊承接業的子，咱來害死伊，互彼個業歸佇咱！』
LUK|20|15||就捙伊出園外，來害死伊。園主欲怎樣來辦怹啊？
LUK|20|16||伊欲來滅許個佃戶，將伊的園交代別人。」怹聽見就講：「莫得有按呢！」
LUK|20|17||耶穌看怹就講：「所記載講：師傅所棄拺的石，成做厝角頭的石。此句怎樣啊？
LUK|20|18||見若跋倒佇此塊石頂的，啲欲破糊糊；互此塊石壓伊的頂面的，欲幼末末。」
LUK|20|19||彼時許個經學士及祭司頭知伊此個譬喻是指怹來講，就愛欲下手掠伊，若是驚百姓。
LUK|20|20||就當伊，也差細作假做義人，欲掠伊的話縫，通將伊交付總督的政治及權柄。
LUK|20|21||就問伊講：「先生啊，阮知你所講所教示的是正直，你也無用外貌取人，就是真實用上帝的路教示人。
LUK|20|22||阮納稅互該撒，合宜抑無？」
LUK|20|23||若是耶穌知怹的奸詐，
LUK|20|24||就對怹講：「將一個銀仔互我看。此個像及號是是誰啊？」怹講：「該撒。」
LUK|20|25||伊就給怹講：「按呢，恁著將該撒的物納互該撒，將上帝的物納互上帝。」
LUK|20|26||怹當百姓的面前，bē會掠伊的話縫，閣奇怪伊的應答，就靜靜。
LUK|20|27||有撒都該人就是講人無復活的。幾若個就近來問耶穌講：
LUK|20|28||「先生啊！摩西有記來指示阮講：『若有人，伊的兄死有某也無子，伊的小弟著娶伊的某，生子來續接伊的兄。』
LUK|20|29||按呢有兄弟七人，大的娶某，無子就死；
LUK|20|30||第二個、第三個也娶伊；
LUK|20|31||七個攏按呢，無留子就死去。
LUK|20|32||後來婦仁人也死。
LUK|20|33||按呢，佇復活的時，此個婦仁人欲做怹中間叨落一個的某？因為此七人攏有娶伊做某。」
LUK|20|34||耶穌給怹講：「此世界的人有嫁有娶；
LUK|20|35||若是算做會堪得得著彼個世界，也對死人中復活的就無嫁無娶；
LUK|20|36||因為也bē會閣死，是親像天使一樣；已經做復活的人，就做上帝的子。
LUK|20|37||論死人復活，摩西佇莿帕彼篇有指明，稱呼主做亞伯拉罕的上帝，以撒的上帝，雅各的上帝。
LUK|20|38||伊呣是死人的上帝，是活人的上帝；因為眾人為著伊來活。」
LUK|20|39||有經學士幾若人應講：「先生啊！你所講的是好。」
LUK|20|40||因為怹呣敢閣問伊甚麼。
LUK|20|41||耶穌就對怹講：「人怎樣講基督做大衛的後裔啊？
LUK|20|42||因為佇詩篇中大衛家己講：主給我的主講：坐我的大旁，
LUK|20|43||聽候我將你的對敵做你的腳踏椅。
LUK|20|44||大衛既然稱伊做主，就基督怎樣做伊的後裔啊？」
LUK|20|45||當眾百姓啲聽的時，伊就給伊的學生講：
LUK|20|46||「著持防許個經學士。怹愛穿長衫四界行，真愛佇街市裡互人請安，會堂內坐高位，筵桌裡坐大位；
LUK|20|47||怹僥吞守寡人的家伙，假意長長祈禱。怹欲受罪閣卡重！」
LUK|21|1||耶穌抬目看見諸個好額人將怹所獻的㧒落庫房，
LUK|21|2||閣看見一個喪鄉的守寡人將二個半厘㧒落去，
LUK|21|3||就講：「我真實給恁講，此個喪鄉的守寡人所㧒的比眾人所㧒的卡多，
LUK|21|4||因為眾人是對怹有剩的，㧒落去獻，若是此個婦仁人是對伊的無夠的，一盡㧒伊所倚靠來活的。」
LUK|21|5||有人講起殿堂是用好石及所獻的物來妝飾；彼時耶穌講：
LUK|21|6||「恁所看見許個物，日子欲到，佇遮欲無一塊石留佇石的頂面，也無捙落去。」
LUK|21|7||怹就問伊講：「先生啊！按呢甚麼時欲有許個事？閣諸個事欲成的時有甚麼兆頭啊？」
LUK|21|8||耶穌講：「著謹慎，免得受迷惑；因為欲有多多人託我的名來，講：『我就是基督』，閣講：『時近啦』，恁呣通去隨怹！
LUK|21|9||恁欲聽見交戰及擾亂的事，彼時呣免驚惶；因為諸個代誌的確代先有，總是末期無連鞭到。」
LUK|21|10||就給怹講：「百姓欲起來攻擊百姓，國也欲起來攻擊國；
LUK|21|11||地欲大振動，也多多所在有飢荒、瘟疫，對天裡也欲有通驚的象及大的神蹟。
LUK|21|12||諸個事的代先，人欲下手掠恁，窘逐恁，將恁送交佇會堂，及監牢，也為著我的名帶恁到佇君王、官府的面前。
LUK|21|13||諸個事欲成做恁的干證。
LUK|21|14||所以，恁的心志著決斷，無代先掛慮欲怎樣分訴；
LUK|21|15||因為我欲賞賜恁口才、智慧，就是恁的眾對敵所bē會抵當、辯駁的。
LUK|21|16||恁也欲互父母、兄弟、親戚、朋友解送；
LUK|21|17||恁中間有的欲互怹害死。恁因為我的名欲互眾人怨恨，
LUK|21|18||總是，恁一支頭毛也bē失落。
LUK|21|19||恁用吞愞，得著恁的活命。」
LUK|21|20||「恁看見耶路撒冷互軍兵所圍，就知伊的拋荒近啦。
LUK|21|21||彼時，佇猶太的著走去山裡；佇城內的著出來；佇園裡的呣通入城；
LUK|21|22||因為諸個日是伸冤的日，互所有記載的攏應驗。
LUK|21|23||當許個日，有娠孕及互嬰仔食奶的婦仁人有災禍！因為欲有大的困苦到佇彼個地方，也受氣到佇此個百姓。
LUK|21|24||怹欲互刀刣死，受掠到萬邦。耶路撒冷欲互列邦人睭踏，到列邦的期滿。」
LUK|21|25||佇日、月、星辰啲欲有兆頭，佇地上列邦困苦；為著海及湧的嘩嘩哮，就紛亂。
LUK|21|26||人對驚惶以及聽候所欲到佇天下的事，就昏去，因為天象欲振動。
LUK|21|27||佇彼時，欲看見人子用權能，及大榮光坐雲來。
LUK|21|28||抵抵有諸個事，恁著挺身起來抬頭，因為恁的贖回近啦。」
LUK|21|29||閣用譬喻給怹講：「試看無花果及攏總的樹；
LUK|21|30||怹發芛的時，恁看見，就家己知夏天近啦。
LUK|21|31||按呢，恁看見諸個事，就著知上帝的國近啦。
LUK|21|32||我實在給恁講，此世代猶未過去，諸個代誌攏欲成。
LUK|21|33||天及地欲無去，我的話bē無去。」
LUK|21|34||「若是恁著家己謹慎，驚了恁的心互貪食、酒醉，及此世間的掛慮拍亂，就彼日親像活罩忽然到佇恁；
LUK|21|35||因為彼日欲親像按呢到佇見若徛起全地面的眾人。
LUK|21|36||若是恁著逐時警醒，祈禱，互恁會得閃避將來攏總的事，來徛佇人子的面前。」
LUK|21|37||耶穌日時佇殿裡教示人，暝時出去，歇佇彼個名做橄欖的山。
LUK|21|38||眾百姓透早去殿裡尋伊，愛欲聽伊。
LUK|22|1||除酵節（也名pôaⁿ過節）近啦。
LUK|22|2||諸個祭司頭及經學士尋看有甚麼法通害死耶穌，因為是驚百姓。
LUK|22|3||撒但入佇彼個叫做加略的猶大；伊是十二個學生的一個。
LUK|22|4||就去及諸個祭司頭有司官相及參詳，欲用甚麼法將耶穌交怹。
LUK|22|5||怹歡喜，約欲銀互伊。
LUK|22|6||猶大應伊，就尋機會，當百姓無佇啲的時將耶穌交怹。
LUK|22|7||除酵節，應該刣pôaⁿ過節的羊羔，彼個日已經到。
LUK|22|8||耶穌差彼得、約翰講：「恁去替咱備辦pôaⁿ過節的筵席，互咱通來食。」
LUK|22|9||怹給伊講：「愛阮佇甚麼所在備辦？」
LUK|22|10||伊給怹講：「恁去入城，就有一人帶水瓶欲抵著恁，著隨伊，入伊所入的厝，
LUK|22|11||給彼間厝的主人講：『先生問講：客廳佇叨落？我欲佇遐及我的學生食pôaⁿ過節。』
LUK|22|12||伊欲用樓頂排設的大廳互恁看，恁著佇遐備辦。」
LUK|22|13||怹去，果然抵著照伊所給怹講的；就佇遐備辦pôaⁿ過節。
LUK|22|14||時到，耶穌坐桌，使徒也及伊坐。
LUK|22|15||伊對怹講：「佇受害的代先我不止意愛及恁食此個pôaⁿ過節。
LUK|22|16||因為我給恁講，我無欲閣食伊，到伊應驗佇上帝的國。」
LUK|22|17||就接杯，祝謝了，講：「恁將此個分互恁逐人。」
LUK|22|18||因為我給恁講，今了後，我無欲飲葡萄汁，到上帝的國來。」
LUK|22|19||閣提餅，祝謝，來擘互怹，講：「此個是我的身軀，為著恁來獻的，恁行此個，來記念我。」
LUK|22|20||食了後捧杯也是按呢，講：「此個杯是新約，佇我的血來設立的，就是為著恁流出的。
LUK|22|21||若是賣我的人，伊的手及我佇桌裡。
LUK|22|22||因為人子真正去照所定著的，若是伊互甚麼人賣，彼人有災禍！」
LUK|22|23||怹就相對問，其中甚麼人欲做此個代誌。
LUK|22|24||怹有啲相爭，看從中甚麼人算最大。
LUK|22|25||耶穌就給怹講：「列邦的君王做主來治理怹，管轄怹的稱做恩主。
LUK|22|26||若是恁就呣是按呢；恁中間最大的，著親像序細，做頭的，著親像差用。
LUK|22|27||甚麼號人最大？是坐桌的？抑是做差用的啊？豈呣是坐桌的嗎？若是我佇恁中間親像做差用的。
LUK|22|28||恁就是常常及我佇試煉中的。
LUK|22|29||我用國封恁，親像我的父曾用國封我一樣，
LUK|22|30||互恁佇我的國，飲食佇我的桌，恁也欲坐佇座位，審判以色列十二個支派。」
LUK|22|31||閣講：「西門！西門啊！你看，撒但曾愛得著恁，愛簸恁親像簸麥；
LUK|22|32||若是我有替你祈禱，互你的信無失落。你歸正了後，著堅固你的兄弟。」
LUK|22|33||彼得給伊講：「主啊，我便便及你關落監，也及你死。」
LUK|22|34||伊就講：「彼得啊，我給你講，今仔日雞猶未啼，你欲三擺呣認我。」
LUK|22|35||閣給學生講：「我前差恁無帶錢袋，及褡褳，及鞋，恁有欠甚麼無？」怹講：「無。」
LUK|22|36||伊就給怹講：「若是今有錢袋的著帶伊，有褡褳的也著按呢，無刀的著賣伊的衫來買刀。
LUK|22|37||因為我給恁講，所記載的講：『算伊及不法的人同列。』此句話的確應驗佇我，因為干涉我的今欲成啦。」
LUK|22|38||怹講：「主啊，你看！佇遮有二支刀。」伊給怹講：「夠額啦。」
LUK|22|39||耶穌出去，照常去橄欖山，學生也隨伊。
LUK|22|40||到彼所在，就給怹講：「恁著祈禱，免得入迷惑。」
LUK|22|41||就離開怹約略有㧒石頭的遠，跪落去祈禱，講：
LUK|22|42||「父啊！你若肯，著將此個杯離開我；獨獨呣是我的意思，是你的意思著成。」
LUK|22|43||有一個天使對天出現，來壯伊的力。
LUK|22|44||耶穌苦痛到極，祈禱愈迫切，伊的汗是親像大點血滴落地。
LUK|22|45||祈禱息起來，去就近學生，看見怹為著憂悶啲睏，
LUK|22|46||就給怹講：「啥事睏？起來祈禱，免得入迷惑！」
LUK|22|47||猶啲講的時，有歸陣人到。十二學生的一個，彼個叫做猶大的，行佇怹的頭前，近倚耶穌欲給伊唚。
LUK|22|48||若是耶穌給伊講：「猶大！你用唚嘴賣人子嗎？」
LUK|22|49||左右的人看見所欲到的事，就講：「主啊！阮著用刀來刣怹嗎？」
LUK|22|50||其中一人刣祭司頭的奴僕，削去伊正旁的耳仔。
LUK|22|51||耶穌應講：「代誌到按呢，請容允這！」就摸伊的耳仔，來醫好伊。
LUK|22|52||耶穌對許個來攻擊伊的祭司頭、殿司、長老講：「恁抬刀及槌出來，親像攻擊賊嗎？
LUK|22|53||我日日及恁佇殿裡，恁無伸手攻擊我。若是此霎是恁的時，及黑暗的權勢。」
LUK|22|54||怹就掠伊，帶伊去，帶伊入祭司頭的厝。彼得遠遠隨伊。
LUK|22|55||人佇庭裡起火，相及啲坐；彼得也坐佇怹中間。
LUK|22|56||有一個女婢看見伊向火光啲坐，注目看伊，講：「此人也是及伊做陣。」
LUK|22|57||伊呣認講：「婦仁人啊，我呣識伊。」
LUK|22|58||霎仔久，閣一人看見，講：「你也是怹的人。」彼得講：「人啊！我呣是。」
LUK|22|59||過半時久，閣一人出力講：「此人真正及伊做陣，因為伊也是加利利人。」
LUK|22|60||若是彼得講：「人啊！你所講的我呣知。」猶啲講的時，雞連鞭啼。
LUK|22|61||主越頭看彼得，彼得就記得主的話有怎樣給伊講：「今仔日雞啼的代先，你欲三擺呣認我。」
LUK|22|62||伊就出去外面大啼哭。
LUK|22|63||顧守耶穌的人戲弄伊，拍伊，
LUK|22|64||掩伊的面，問伊講：「你著做先知來講，拍你的是是誰啊？」
LUK|22|65||閣講多多項來褻瀆伊。
LUK|22|66||到天光，百姓的長老會聚集，其中有諸個祭司頭及經學士，怹就帶耶穌到怹的公會，
LUK|22|67||講：「你若是基督，著給阮講。」耶穌給怹講：「我若給恁講，恁呣信；
LUK|22|68||若問恁，恁也呣應。
LUK|22|69||總是今了後人子欲坐佇上帝權能的大旁。」
LUK|22|70||大家講：「按呢，就你是上帝的子嗎？」伊對怹講：「恁講我就是。」
LUK|22|71||怹講：「乜使用別項的干證？咱本身有聽見伊親嘴所講的。」
LUK|23|1||怹全會的人攏起來，帶伊到彼拉多的面前，
LUK|23|2||告伊講：「阮看此人迷惑阮的百姓，禁人納稅互該撒，家己稱做基督，做王。」
LUK|23|3||彼拉多問伊講：「你是猶太人的王嗎」？應伊講：「你講就是。」
LUK|23|4||彼拉多對許個祭司頭及歸陣的人講：「我看此人無罪。」
LUK|23|5||總是怹愈出力講：「伊搖動百姓，遍猶太傳教，對加利利起，到遮。」
LUK|23|6||彼拉多一下聽見，就問：「看此人是加利利人抑呣是？」
LUK|23|7||已經知伊屬佇希律所管轄，就送伊互希律。彼時希律也佇耶路撒冷。
LUK|23|8||希律看見耶穌，就真歡喜；是久久愛看見伊，因為曾聽見伊的事，閣向望看見伊行神蹟，
LUK|23|9||就用多多話問伊，若是耶穌無應伊一句。
LUK|23|10||許個祭司頭及經學士徛啲，出力告伊。
LUK|23|11||希律及伊的兵目底無伊，戲弄伊，用媠的衫給伊穿，閣送還彼拉多。
LUK|23|12||希律及彼拉多平時結怨，彼日就做朋友。
LUK|23|13||彼拉多召許個祭司頭及有司參百姓來，
LUK|23|14||對怹講：「恁帶此個人到我遮，講伊是迷惑百姓的。你看，我佇恁的面前已經審問伊，總是論到恁所告伊的事，我查出伊攏無罪；
LUK|23|15||希律也是按呢，因為有將伊送還咱。也你看伊所行無一項應該死的事。
LUK|23|16||所以，我欲拍，來解放伊。」
LUK|23|17||｛到節期，總督必須放一個犯人互怹。〔台語羅馬譯本無此節！〕｝
LUK|23|18||怹一齊喉叫講：「著除去此個人！放巴拉巴互阮！」
LUK|23|19||此個巴拉巴，因為佇城內作亂閣刣死人，才關落監。
LUK|23|20||彼拉多愛放耶穌，就閣及怹講。
LUK|23|21||若是怹叫：「釘伊十字架！釘伊十字架！」
LUK|23|22||彼拉多第三擺對怹講：「是怎樣？伊有行甚麼歹？我看伊無一項應該死的罪。所以，欲拍，來解放伊。」
LUK|23|23||怹大聲迫切，求釘伊佇十字架。怹的聲卡贏。
LUK|23|24||彼拉多擬斷照怹所求的來行，
LUK|23|25||就解放怹所求彼個為著作亂、續刣死人關落監的，將耶穌交怹，來順怹的意思。
LUK|23|26||帶耶穌去的時，有一個古利奈的人西門，對鄉下來；怹就搝伊來，將十字架靠佇伊的肩頭，互伊夯來隨耶穌。
LUK|23|27||隨伊的人，有百姓及婦仁人多多；婦仁人為著伊搥胸哀傷。
LUK|23|28||耶穌越頭對怹講：「耶路撒冷的婦仁人啊，莫得為著我啼哭，著為著恁家己及家己的子兒來啼哭。
LUK|23|29||因為時欲到，人欲講：『bē會懷孕的婦仁人，未曾生產的胎，未曾互囝仔吸的奶頭，有福氣！』
LUK|23|30||彼時，人就欲對山講：壓阮！也對山仔講：蓋阮！
LUK|23|31||「因為佇青的樹木若行按呢，就佇乾的樹木欲怎樣啊？」
LUK|23|32||閣有二個犯人，互人帶去及耶穌同受死。
LUK|23|33||到一所在，名叫「頭殼碗」，就佇遐釘伊佇十字架，閣釘許個犯人：一個佇正旁，一個佇倒旁。
LUK|23|34||耶穌講：「父啊！赦免怹；因為怹所做的，怹呣知。」人就拈鬮分伊的衫。
LUK|23|35||許個有司譏刺伊，講：「伊曾救別人；若是做上帝的基督，受揀選的，著救家己！」
LUK|23|36||兵丁也戲弄伊，近倚用醋互伊，
LUK|23|37||講：「你若是猶太人的王，著救家己！」
LUK|23|38||佇伊的頂面有斬條寫講：「此個是猶太人的王。」
LUK|23|39||受吊啲的犯人一個褻瀆伊，講：「你豈呣是基督嗎？著救家己及阮！」
LUK|23|40||第二個應來責備伊，講：「你既然同受罪，連上帝也呣驚嗎？
LUK|23|41||咱受罪是公道，因為咱所受的合佇咱所行，若是此人所行的無一項呣著。」
LUK|23|42||就講：「耶穌啊，你佇你的國來的時，著記得我！」
LUK|23|43||耶穌就給伊講：「我實在給你講，今仔日你欲及我佇樂園。」
LUK|23|44||日中晝，全地黑暗，到三點鐘的時，日的光無去；
LUK|23|45||殿內的帳對中裂開。
LUK|23|46||耶穌大聲叫就講：「父啊！我的神交代你的手。」諸個話講息，氣就斷。
LUK|23|47||百總看見此個代誌，歸榮光上帝，講：「此個真正是義的人！」
LUK|23|48||聚集啲看的眾人看見諸個代誌攏搥胸倒去。
LUK|23|49||許個及耶穌相識的，以及許個對加利利隨伊來的婦仁人，攏遠遠啲徛來看諸個事。
LUK|23|50||有一人名約瑟，伊是議員，做人好閣義；
LUK|23|51||伊無同許個人所計謀所做的。伊是屬猶太人的亞利馬太城，平素欣慕上帝國的。
LUK|23|52||此人去見彼拉多，來求耶穌的身屍，
LUK|23|53||就收伊落來，用幼苧布包伊，下佇石鑿的墓；攏未曾埋葬人的。
LUK|23|54||彼日就是備辦節的日，安息日近啦。
LUK|23|55||對加利利及耶穌相及來許個婦仁人隨佇後面，看伊的墓及怎樣下伊的身屍。
LUK|23|56||就倒去，備辦香料香油。當安息日，照誡命來歇。
LUK|24|1||七日的頭一日，天昲光，許個婦仁人帶所備辦許個香料到墓，
LUK|24|2||看見石已經對墓門翱開，
LUK|24|3||就入去，無看見主的身屍。
LUK|24|4||為著按呢啲躊躇的時，忽然有二人徛佇怹身邊，衣裳光爁爁。
LUK|24|5||婦仁人驚惶，面俯落地。彼二人給怹講：「啥事佇死人中尋活人啊？
LUK|24|6||伊無佇遮，已經復活。恁著記得伊猶佇加利利的時有怎樣給恁講：
LUK|24|7||『人子的確著交佇罪人的手，互怹釘佇十字架，第三日復活。』」
LUK|24|8||怹就記得伊的話，
LUK|24|9||對墓裡倒去，將諸個事攏報互十一個學生及其餘的眾人知。
LUK|24|10||去對使徒講諸個代誌的就是抹大拉的馬利亞及約亞拿，及雅各的老母馬利亞，以及其餘及怹做伴的婦仁人。
LUK|24|11||使徒看許個話做無影，也呣信伊。
LUK|24|12||若是彼得起來，走到墓裡，俯落去看，只有看幼苧布若定，就倒去怹厝，啲奇怪所經過的事。
LUK|24|13||像彼日，學生中有二人去一個鄉社；名以馬忤，離耶路撒冷二十五里。
LUK|24|14||怹相及談論所經過攏總的事。
LUK|24|15||怹啲談論相問的時，耶穌本身近倚，及怹相及行；
LUK|24|16||怹二人迷目，致到bē認得伊。
LUK|24|17||伊對怹講：「恁行的時相及辯論的是甚麼話？」怹就徛啲，面帶憂容。
LUK|24|18||其中一個名革流巴應伊講：「你豈單身出外佇耶路撒冷，也呣知近日佇遐所經過的事嗎？」
LUK|24|19||伊給怹講：「甚麼事啊？」怹給伊講：「就是拿撒勒人耶穌的事。伊是先知人，佇上帝及眾百姓的面前，所講所行有權能。
LUK|24|20||也許個祭司頭及咱的序大解送伊，去定死罪，釘伊佇十字架。
LUK|24|21||若是阮平素啲向望伊，就是彼個欲贖回以色列的。呣若按呢，閣諸個事成，已經三日啦。
LUK|24|22||閣阮中間幾若個婦仁人互阮真卬愕；因為怹拍昲光到墓裡，
LUK|24|23||無看見伊的身屍，就來講，怹有看見天使出現，講伊復活啦。
LUK|24|24||阮中間幾若人到墓裡，果然看見照婦仁人所講的；總是無看見伊。」
LUK|24|25||耶穌對怹講：「無知的人啊，先知所講一切的話，恁的心怎樣許[人奧]信啊！
LUK|24|26||基督受諸個艱苦，來入伊的榮光，豈呣應該嗎？」
LUK|24|27||就對摩西及眾先知起，見若聖經中所指伊的攏給怹解明。
LUK|24|28||將近所去的鄉社，耶穌親像欲行卡遠，
LUK|24|29||二人強留伊講：「請及阮住，時已經晏，日欲落啦！」伊就入去，欲及怹住。
LUK|24|30||相及坐桌的時，耶穌提餅，祝謝，擘來互怹。
LUK|24|31||怹的目睭開，就認得伊。連鞭無閣看見。
LUK|24|32||怹就相及講：「路裡，伊及咱講話，開拆聖經的時，咱的心豈無熱嗎？」
LUK|24|33||就即時起身，倒去耶路撒冷，抵著十一個學生及同佇啲的人聚集，
LUK|24|34||啲講：「主果然復活，也出現互西門看見。」
LUK|24|35||怹二人也講起佇路裡所抵著的事，及佇擘餅的時怹怎樣認得伊。
LUK|24|36||怹啲講諸個話的時，耶穌本身徛佇怹中間，給怹講：「願恁平安！」
LUK|24|37||怹卬愕閣驚，掠做所看見的是神。
LUK|24|38||伊就給怹講：「恁啥事茹亂？心內生起僥疑啊？
LUK|24|39||著看我的手，我的腳，就是我本身。摸我就知！因為神無骨無肉，照恁看見，我攏是有。」
LUK|24|40||講按呢，就將手及腳互怹看。
LUK|24|41||學生為著歡喜的緣故，猶久無信，閣啲奇怪，伊給怹講；「恁佇遮有甚麼通食無？」
LUK|24|42||怹就將煏的魚一片互伊。
LUK|24|43||伊提去，當怹的面前食伊。
LUK|24|44||閣對怹講：「諸個就是我猶久及恁佇啲的時所對恁講的話：講見若佇摩西的律法，及許個先知，以及詩篇，所記載指我的話攏的確著應驗。」
LUK|24|45||就開怹的心竅，互怹會曉悟許個聖經，
LUK|24|46||閣給怹講：「有按呢記載，基督著受苦，第三日對死人中復活，
LUK|24|47||也反悔及赦罪的道理，欲佇伊的名來傳到萬邦，是對耶路撒冷起。
LUK|24|48||恁做諸個代誌的干證。
LUK|24|49||也我欲差我的父所應允的到佇恁，總是恁著踮佇此個城，聽候對頂面落來的權能親像衫給恁穿。」
LUK|24|50||就導怹出去到伯大尼的對面，抬起手給怹祝福。
LUK|24|51||祝福的時，就離別怹，受接接上天。
LUK|24|52||怹就拜伊，就倒轉去耶路撒冷，大大歡喜，
LUK|24|53||常常佇殿內謳咾上帝。
JHN|1|1||佇起頭有道，道及上帝相及佇啲，道就是上帝。
JHN|1|2||此個道佇起頭及上帝相及佇啲。
JHN|1|3||萬物對道來創造；見若受創造的，無一項呣是對伊來創造。
JHN|1|4||活命佇伊的內面，此個活命是人的光。
JHN|1|5||光照佇黑暗，黑暗無接納伊。
JHN|1|6||有一人，對上帝差來，名叫約翰。
JHN|1|7||此個人來做干證，是欲為著光做干證，互眾人對伊來信。
JHN|1|8||伊呣是彼個光，是欲為著光做干證若定。
JHN|1|9||有真的光來入世間，啲照萬人。
JHN|1|10||伊佇世間，世間對伊來創造，也世間呣識伊。
JHN|1|11||伊到家己的所在，也家己的人呣接納伊。
JHN|1|12||見若接納伊的，就是信伊的名的人，伊就賞賜怹有權成做上帝的子兒。
JHN|1|13||怹呣是對血氣，亦呣是對肉體的意思，亦呣是對人的意思生的，就是對上帝。
JHN|1|14||道成肉體，徛起佇咱中間，有恩典及真理滿滿。閣阮曾看見伊的榮光，親像獨生的子對父所得的榮光。
JHN|1|15||約翰為著伊做干證，叫講：「此個就是我所講：『隨尾我來的，成做我的代先，因為伊本代先我佇啲。』」
JHN|1|16||因為對伊的充滿，咱攏有所受，就恩典續接恩典。
JHN|1|17||因為律法是對摩西來傳；恩典及真理是對耶穌基督才有。
JHN|1|18||未曾有人看見上帝，只有佇父心懷中獨生的子有表明伊。
JHN|1|19||約翰的干證記佇下底：猶太人對耶路撒冷差祭司及利未人就近伊來問講：「你是是誰。」
JHN|1|20||彼時約翰承認，無隱瞞，伊承認講：「我呣是基督。」
JHN|1|21||閣問伊：「這是怎樣？你是以利亞嗎？」伊講：「呣是。」「你是彼個先知嗎？」應講：「呣是。」
JHN|1|22||就給伊講：「你是是誰，互阮通回覆差阮的。你著講家己，是怎樣？」
JHN|1|23||講：「我就是啲叫佇曠野者的聲講：『修直主的路』，親像先知以賽亞所講的。」
JHN|1|24||許個人就是法利賽人所差的；
JHN|1|25||怹閣問伊講：「你若呣是基督，亦呣是以利亞，亦呣是彼個先知，怎樣行洗禮啊？」
JHN|1|26||約翰應伊，講：「我是用水行洗禮，有徛佇恁中間的，恁呣識伊，
JHN|1|27||伊就是隨尾我來的，就解伊的鞋帶我亦bē堪得。」
JHN|1|28||諸個事行佇約但外的伯大尼，就是約翰行洗禮的所在。
JHN|1|29||隔日，約翰看見耶穌就近伊，就講：「你看，上帝的羊羔，就是擔當世間的罪的！
JHN|1|30||此個就是我所曾講：『有一人隨尾我來，成做我的代先，因為伊本代先我佇啲。』
JHN|1|31||我本呣識伊，獨獨欲互伊顯明佇以色列人，所以我來用水行洗禮。」
JHN|1|32||約翰閣干證講：「我曾看見聖神，親像鴿仔對天降落，歇佇伊頂面。
JHN|1|33||我平素呣識伊，獨獨差我用水行洗禮的，給我講：『你看聖神降臨，歇佇伊頂面，伊就是用聖神行洗禮的。』
JHN|1|34||我曾看見，來干證此個是上帝的子。」
JHN|1|35||閣隔日，約翰及伊二個學生啲徛。
JHN|1|36||看見耶穌啲行，就講：「你看上帝的羊羔！」
JHN|1|37||彼二個學生聽伊所講，就隨耶穌。
JHN|1|38||耶穌越轉身，看怹啲隨伊，就給怹講：「恁啲尋甚麼？」怹給伊講：「拉比，你踮佇叨落？」（拉比翻譯就是先生。）
JHN|1|39||耶穌給怹講：「恁來就會看見。」怹就去看伊所住的所在，彼日及伊相及住；彼時約略四點鐘。
JHN|1|40||聽約翰的話來隨耶穌的二人，其中一個是西門彼得的兄弟安得烈。
JHN|1|41||伊代先抵著怹兄弟西門，給伊講：「阮已經抵著彌賽亞。」（翻譯就是基督。）
JHN|1|42||就導伊就近耶穌。耶穌看伊，講：「你就是約翰的子西門，你欲稱做磯法。」（翻譯就是彼得。）
JHN|1|43||閣隔日，耶穌欲去加利利，抵著腓力，就給伊講：「隨我。」
JHN|1|44||腓力是伯賽大的人，及安得烈、彼得同城。
JHN|1|45||腓力抵著拿但業，就給伊講：「摩西記佇律法及諸個先知所記的，阮已經抵著伊，就是約瑟的子拿撒勒人耶穌。」
JHN|1|46||拿但業給伊講：「拿撒勒豈會出甚麼好物嗎？」腓力講：「來看！」
JHN|1|47||耶穌看見拿但業就近伊，就指伊講：「你看，真正是以色列人，心無詭譎的。」
JHN|1|48||拿但業給伊講：「對叨落識我？」耶穌講：「腓力猶未叫你，你佇無花果樹腳，我已經看見你啦。」
JHN|1|49||拿但業應伊講：「拉比，你就是上帝的子，你就是以色列的王！」
JHN|1|50||耶穌應伊講：「因為我給你講『我已經看見你佇無花果樹腳』，你就信嗎？你欲看見代誌比諸個卡大的」；
JHN|1|51||閣給伊講：「我實實給恁講，恁欲看見天開，上帝的天使上落佇人子的頂面。」
JHN|2|1||第三日，佇加利利的迦拿有婚姻的筵席，耶穌的老母佇遐。
JHN|2|2||耶穌及伊的學生也互怹請去赴筵席。
JHN|2|3||酒用了，耶穌的老母就對伊講：「怹無酒啦。」
JHN|2|4||耶穌給伊講：「老母啊，我及你甚麼干涉？我的時猶未到。」
JHN|2|5||伊的老母給諸個差用的人講：「凡若伊給恁講的，恁著行伊。」
JHN|2|6||照猶太人洗清氣的例，佇遐有排六個石甕，逐個會貯得二三桶水。
JHN|2|7||耶穌給差用的人講：「用水互伊滿甕。」就互伊滿到甕口。
JHN|2|8||閣給怹講：「今著舀伊，捧互掌理筵桌的人。」就捧互伊。
JHN|2|9||水變做酒，掌理筵桌的試飲伊，呣知對叨落來，獨獨舀水的差用知。掌理筵桌的就叫新子婿來，
JHN|2|10||給伊講：「人攏是代先排好酒，到人飲多多，才用卡次的，獨獨你留好酒到此霎！」
JHN|2|11||此個頭一擺的神蹟，耶穌行佇加利利的迦拿，來顯出伊的榮光；伊的學生就信伊。
JHN|2|12||此個事以後，伊及伊的老母、及兄弟，以及伊的學生落去迦百農，踮遐無幾日。
JHN|2|13||猶太人的pôaⁿ過節近啦，耶穌上耶路撒冷。
JHN|2|14||佇殿裡抵著有賣牛、羊、鴿仔，亦有換錢的啲坐，
JHN|2|15||耶穌用索做鞭，趕怹及羊牛攏出殿，閣捙倒換錢的人的錢，反輪轉怹的桌，
JHN|2|16||閣給賣鴿仔的講：「帶諸個物去！呣通用我的父的厝做買賣的厝。」
JHN|2|17||伊的學生記得聖經有記講：「我為著你的厝，心內親像火𤏸。」
JHN|2|18||猶太人就應伊講：「你做諸個代誌，用甚麼神蹟互阮看？」
JHN|2|19||耶穌應講：「恁毀壞此個殿，我三日欲閣起伊。」
JHN|2|20||猶太人就講：「此個殿歷過四十六年才起好，亦你三日欲閣起伊嗎？」
JHN|2|21||若是伊按呢講是啲論伊的身軀的殿。
JHN|2|22||到伊對死人中復活，伊的學生才記得伊曾按呢講，就信聖經及耶穌所講的話。
JHN|2|23||當pôaⁿ過節耶穌佇耶路撒冷，佇節期中多多人看見伊所行的神蹟，就信伊的名。
JHN|2|24||若是耶穌無用本身交託怹；因為伊知眾人，
JHN|2|25||也無欠用人對伊證明人是怎樣，因為伊家己知人心內所囥的。
JHN|3|1||有一個法利賽人，名尼哥底某，是猶太人的官。
JHN|3|2||暝時來就近耶穌，對伊講：「拉比，阮知你做先生是對上帝來的；因為若呣是上帝及伊佇啲，就無人會行你所行諸個神蹟。」
JHN|3|3||耶穌應伊講：「我實實給你講，人若無重頭生，就bē會看見上帝的國。」
JHN|3|4||尼哥底某對伊講：「人已經老，怎樣會重頭生？豈會閣入老母的腹肚來生嗎？」
JHN|3|5||耶穌應講：「我實實給你講，人若無對水對聖神來生，就bē會入上帝的國。
JHN|3|6||對肉體生的是肉體；對神生的是神。
JHN|3|7||我講：『恁的確著重頭生』，你莫得掠做奇怪。
JHN|3|8||風出在意思來吹，你聽見伊的聲，呣知伊對叨落來，叨落去；見若對神生的，亦是按呢。」
JHN|3|9||尼哥底某應伊講：「怎樣會按呢啊？」
JHN|3|10||耶穌應伊講：「你做以色列的先生，也呣知這嗎？
JHN|3|11||我實實給你講，阮是講阮所知的；干證阮所看見的；若是恁呣接納阮的干證。
JHN|3|12||我給恁講地上的事，恁尚且呣信，若給恁講天頂的事，恁豈欲信？
JHN|3|13||無人曾上天，只有佇天裡的人子，對天降落的若定。
JHN|3|14||閣親像摩西舉起蛇佇曠野，人子亦的確著按呢受舉起，
JHN|3|15||互見若信的人踮佇伊有永活。
JHN|3|16||「因為上帝將獨生的子賞賜世間，互見若信伊的人，bē沈淪，會得著永活，伊疼世間到按呢。
JHN|3|17||因為上帝差子入世間，呣是欲審判世間；是欲互世間對伊得著救。
JHN|3|18||信伊的人，無受審判；呣信的人，已經受審判，因為伊呣信上帝獨生子的名。
JHN|3|19||所審判的，就是光入世間，亦人愛暗卡過頭佇光，因為伊所行是歹。
JHN|3|20||見若做歹的怨恨光，亦呣就近光，驚了伊的所行受責備。
JHN|3|21||獨獨行真理的人就近光，來顯明伊的所行是佇上帝來行。」
JHN|3|22||諸個代誌以後，耶穌及伊的學生到猶太地，及怹住遐來行洗禮。
JHN|3|23||約翰亦啲行洗禮佇近撒冷的哀嫩；因為佇遐有多多水，人到遐來受洗禮。（
JHN|3|24||因為約翰猶未關落監。）
JHN|3|25||對按呢有約翰的學生及一個猶太人爭辯清氣的事，
JHN|3|26||怹來就近約翰，給伊講：「拉比啊，從前及你佇約但外、你所干證的，你看，伊啲行洗禮，眾人攏就近伊。」
JHN|3|27||約翰應講：「若呣是對天互伊，就人bē得著甚麼。
JHN|3|28||恁家己為著我做干證，我曾講：『我呣是基督，就是奉差佇伊的頭前若定。』
JHN|3|29||有新娘的是新子婿；新子婿的朋友徛啲聽伊，為著新子婿的聲就歡喜到極。所以，我此個歡喜充滿啦。
JHN|3|30||伊的確興旺，我的確衰微。」
JHN|3|31||「對頂面來的是佇萬類的頂面；彼個對地裡的是對地才有，也對地來講。對天來的是佇萬類的頂面。
JHN|3|32||伊將所聽見的來干證，亦無人接納伊的干證。
JHN|3|33||接納伊的干證的，已經蓋印，來干證上帝是真實。
JHN|3|34||因為上帝所差的講上帝的話，是上帝賞賜聖神無限量。
JHN|3|35||父疼子，已經將萬物交付伊的手。
JHN|3|36||信子的人有永活；呣順子的人bē看見活，上帝的受氣踮佇伊的頂面。」
JHN|4|1||主已經知法利賽人聽見耶穌招著學生，亦給怹行洗禮，比約翰卡多，（
JHN|4|2||其實耶穌家己無行洗禮，是伊的學生行伊，）
JHN|4|3||就離開猶太，閣去加利利。
JHN|4|4||著對撒瑪利亞經過，
JHN|4|5||對按呢到撒瑪利亞一個城，名叫敘加，近雅各互伊的子約瑟的地。佇遐有雅各的水井；
JHN|4|6||耶穌行路倦，就按呢坐佇井邊。彼時約略日中晝。
JHN|4|7||有一個撒瑪利亞的婦仁人來汲水，耶穌給伊講：「請互我飲。」（
JHN|4|8||因為伊的學生已經入城去買物通來食。）
JHN|4|9||撒瑪利亞的婦仁人給伊講：「你是猶太人，怎樣對我撒瑪利亞的婦仁人討水飲啊？」是猶太人及撒瑪利亞人無往來。
JHN|4|10||耶穌應伊講：「設使你識上帝的恩賜，及對你講『互我飲』的是是誰，你的確求伊，伊就用活水互你。」
JHN|4|11||婦仁人講：「主啊，你無汲水的器具，井閣深，對叨落有彼個活水啊？
JHN|4|12||阮祖雅各留此個井互阮，伊家己及子兒及精牲攏飲此個井的水，你豈比伊卡大嗎？」
JHN|4|13||耶穌應伊講：「飲此個水的攏欲閣嘴乾；
JHN|4|14||獨獨見若飲我所欲互伊的水的永遠bē嘴乾。因為我所互伊的水欲佇伊的內面成做水泉，直直淐起來到永遠活。」
JHN|4|15||婦仁人對伊講：「主啊，用此個水互我，互我bē嘴乾，亦免來即遠汲。」
JHN|4|16||耶穌給伊講：「去叫你的丈夫才閣來。」
JHN|4|17||婦仁人應伊講：「我無丈夫。」耶穌給伊講：「你講無丈夫是著。
JHN|4|18||因為你曾有五個丈夫，今所有的呣是你的丈夫。你的話真正著。」
JHN|4|19||婦仁人給伊講：「主啊，我看你是先知。
JHN|4|20||阮祖曾佇此個山敬拜，若是恁講敬拜的所在應該佇耶路撒冷。」
JHN|4|21||耶穌給伊講：「婦仁人啊，著信我。時欲到啦，恁敬拜父，亦無佇此個山，亦無佇耶路撒冷。
JHN|4|22||恁敬拜恁所呣知的；阮敬拜阮所知的，因為拯救是對猶太人出。
JHN|4|23||若是時欲到，現今就是，真實敬拜的，欲用神用真實敬拜父，因為父是愛此號人敬拜伊。」
JHN|4|24||上帝是神，敬拜伊的人著用神用真實來敬拜。
JHN|4|25||婦仁人給伊講：「我知彌賽亞啲欲到；伊若到，欲用一切的事給阮講。」（彌賽亞翻譯就是基督）。
JHN|4|26||耶穌給伊講：「我此個啲及你講話的就是！」
JHN|4|27||彼時伊的學生到，奇怪伊及婦仁人講話；獨獨無人講：「你欲甚麼代誌？」抑是講：「你啥事及婦仁人講話？」
JHN|4|28||婦仁人隨時放下伊的水瓶，入城，給人講：
JHN|4|29||「來看！一人我平素行的事，伊攏給我講，此個總無是基督啊？」
JHN|4|30||怹就出城，來就近耶穌。
JHN|4|31||當時，學生求伊講：「拉比，來食。」
JHN|4|32||若是伊給怹講：「我有米糧通食，恁所呣知的。」
JHN|4|33||學生就相及講：「豈有人互伊食嗎？」
JHN|4|34||耶穌給怹講：「行差我者的旨意，來明白伊的工，就是我的米糧。
JHN|4|35||恁豈無講『猶有四月日就收割的時到』嗎？我給恁講，抬目看園，已經熟，通割啦。
JHN|4|36||收割的人得著工錢，積聚五穀到永活，互撒種的、收割的相及歡喜。
JHN|4|37||因為俗語所講：『此個撒種，彼個收割』，對按呢真正有影。
JHN|4|38||我差恁收割恁所無著磨的；別人已經著磨，恁享受怹所著磨的。」
JHN|4|39||彼個城有撒瑪利亞人多多信伊，是因為婦仁人干證講：「我平素行的事伊攏給我講。」
JHN|4|40||對按呢撒瑪利亞人就近耶穌的時，求伊及怹住，伊就住遐二日。
JHN|4|41||因為伊的話，來信的人閣卡多，
JHN|4|42||給婦仁人講：「阮今呣是對你的話來信，是親身聽見，知伊真正是世間的救主。」
JHN|4|43||過二日，耶穌離開遐，去加利利。
JHN|4|44||因為耶穌家己干證講：「先知人佇本所在無尊貴。」
JHN|4|45||到加利利的時，加利利人接納伊，因為曾看伊佇耶路撒冷當節期中所行一切的代誌，因為怹本身亦有去赴節期。
JHN|4|46||耶穌閣到加利利的迦拿，就是伊用水變酒的所在。有王的人臣，伊的子破病佇迦百農。
JHN|4|47||聽見耶穌對猶太到加利利，就去就近伊，求伊落去醫治伊的子，因為啲欲死啦。
JHN|4|48||耶穌對伊講：「若無看見神蹟奇事，恁的確呣信。」
JHN|4|49||王的人臣對伊講：「主啊，趁我的細子猶未死落來去。」
JHN|4|50||耶穌給伊講：「去啊，你的子活啦！」彼人信耶穌給伊講的話就去。
JHN|4|51||抵抵落去的時，伊的奴僕幾若人抵著伊，給伊講伊的子活啦。
JHN|4|52||就問怹甚麼時才卡好。怹就給伊講：「昨日晝一點鐘熱退。」
JHN|4|53||老父知彼時抵抵是耶穌講「你的子活啦」的時；伊家己及全家就攏信。
JHN|4|54||此個第二擺的神蹟，是耶穌對猶太到加利利以後所行的。
JHN|5|1||諸個事以後，有猶太人的節期，耶穌上耶路撒冷，
JHN|5|2||佇耶路撒冷，近羊門，有池，希伯來的腔口叫做畢士大，有五個兩廊；
JHN|5|3||彼內面有睛暝的、跛腳的、血枯焦的、多多病人倒啲。有古卷記：聽候水陣動，
JHN|5|4||因為有時天使落地，互水陣動；水已經陣動，頭一個落池的，不論甚麼病，就好。
JHN|5|5||佇遐有一人，破病三十八年。
JHN|5|6||耶穌看見伊倒啲，知伊的病已經久，給伊講：「你愛得著好嗎？」
JHN|5|7||破病的人應伊講：「主啊，水振動的時，無人通扶我落池；到我來的時，別人代先我落去啦。」
JHN|5|8||耶穌給伊講：「起來，夯你的舖仔去行！」
JHN|5|9||彼人即時好，就夯伊的舖仔去行。
JHN|5|10||彼日是安息日，猶太人就給得著醫好的人講：「今仔日是安息日，你夯舖仔是呣合宜。」
JHN|5|11||若是伊應講：「彼個醫好我的，給我講：『夯你的舖仔來行。』」
JHN|5|12||怹問伊講：「給你講『夯舖仔來行的』是甚麼人？」
JHN|5|13||得著好的人呣知伊是是誰；因為耶穌已經去別位，是彼所在的人多。
JHN|5|14||後來耶穌佇殿裡抵著伊，就給伊講：「你已經得著好，莫得閣犯罪，驚了你抵著閣卡慘。」
JHN|5|15||彼人就去給猶太人講，醫好伊的就是耶穌。
JHN|5|16||所以猶太人窘逐耶穌，因為伊佇安息日做諸個代誌。
JHN|5|17||耶穌應講：「我的父行代誌到今，我亦行代誌。」
JHN|5|18||所以猶太人益發欲刣伊；因為伊呣若犯著安息日，閣講上帝做伊的父，將本身算做及上帝平。
JHN|5|19||耶穌就應講：「我實實給恁講，子若呣是看見父行的，就家己bē行甚麼；因為見若父所行的，子亦照按呢行。
JHN|5|20||因為父疼子，將本身所行的攏總互伊看，亦欲將比諸個卡大的所行互伊看，致到恁奇怪。
JHN|5|21||因為親像父互死人起來，閣互怹活，子亦是按呢互伊所愛的人復活。
JHN|5|22||因為父亦無審判人，獨獨用審判的事攏交代子，
JHN|5|23||欲互眾人攏尊敬子親像尊敬父。無尊敬子的人，就是無尊敬差伊的父。
JHN|5|24||我實實給恁講，聽我的話、亦信差我的，就有永活；bē到受審判，是已經出死入活啦。
JHN|5|25||我實實給恁講，時欲到，現在就是啦，死人啲欲聽見上帝的子的聲，也聽見的人啲欲活。
JHN|5|26||因為親像父佇本身有活命，伊亦是按呢互子佇本身有活命，
JHN|5|27||閣互伊有權通審判，因為伊是做人子。
JHN|5|28||莫得掠此個做奇怪。因為時欲到，見若佇墓內的，欲聽伊的聲，才出來；
JHN|5|29||行好的，閣起來得著活；行歹的，閣起來受審判。
JHN|5|30||「我家己bē做甚麼，我照所聽見來審判。我的審判亦是公義；因為我無求家己的意思，就是求差我者的意思。」
JHN|5|31||「我若為著家己做干證，我的干證就無真。
JHN|5|32||猶有為著我做干證的，我知伊所為著我做干證的是真。
JHN|5|33||恁曾差人就近約翰，伊有為著真理做干證。
JHN|5|34||若是我所受的干證，呣是對人；獨獨我講諸個，是欲互恁得著救。
JHN|5|35||約翰就是燈，點𤏸閣光，恁情願暫時歡喜伊的光。
JHN|5|36||總是我有干證比約翰的卡大；因為父所交代我來成的事，就是我所行諸個事，干證我是父所差的。
JHN|5|37||差我的父，伊亦曾為著我做干證。恁從來呣曾聽見伊的聲，亦呣曾看見伊的形像。
JHN|5|38||閣恁無伊的道理存佇恁；因為伊所差的，恁呣信伊。
JHN|5|39||恁講究諸個聖經，因為拍算彼中間恁有永活；亦為著我做干證的就是諸個聖經。
JHN|5|40||恁又無欲就近我來得著活。
JHN|5|41||「我無對人受榮光。
JHN|5|42||總是我知，恁無有上帝的疼佇恁的心。
JHN|5|43||我佇我的父的名來，恁呣接納我；若有別人佇家己的名來，恁欲接納伊。
JHN|5|44||恁大家相共求榮光，呣求對獨一的上帝來的榮光，怎樣會信？
JHN|5|45||莫得拍算我欲對父告恁；有啲告恁的，就是恁所倚靠的摩西。
JHN|5|46||恁若信摩西，亦欲信我，因為伊所寫的有論我。
JHN|5|47||恁若呣信伊的冊，豈會信我的話啊？」
JHN|6|1||諸個事以後，耶穌過去加利利海彼旁，就是提比哩亞海。
JHN|6|2||有多多人隨伊，是因為看見伊所行佇病人的神蹟。
JHN|6|3||耶穌上山，及伊的學生坐佇遐。
JHN|6|4||pôaⁿ過節就是猶太人的節近啦。
JHN|6|5||耶穌抬目看見多多人就近伊，就給腓力講：「咱欲對叨落買餅來互諸個人食啊？」（
JHN|6|6||伊講此個是啲試伊；因為伊家己知所欲行的。）
JHN|6|7||腓力應伊講：「用二百個銀仔來買餅，亦無夠額互怹逐人得著淡薄。」
JHN|6|8||伊的學生中一人，就是西門彼得的兄弟安得烈，給伊講：
JHN|6|9||「佇遮一個囝仔，有五個大麥餅、二尾魚，總是將諸個互許多人有夠叨落？」
JHN|6|10||耶穌講：「恁教許個人坐啲。」彼所在多多草，人就攏坐，數額約略五千。
JHN|6|11||耶穌提許個餅，祝謝了後，就分互坐的人；魚亦是按呢，攏照怹所愛。
JHN|6|12||怹已經食飽，耶穌給伊的學生講：「拾所食剩的屑仔，免得有拍損。」
JHN|6|13||就將所食剩五個大麥餅的餅碎，拾滿十二筐。
JHN|6|14||許個人看見伊所行的神蹟，就講：「此個真正是所欲來世間的先知！」
JHN|6|15||耶穌知眾人欲來，愛硬掠伊互伊做王，就閣退去入山，只有伊家己佇遐。
JHN|6|16||黃昏暗，伊的學生落去到海邊，
JHN|6|17||上船，欲過海去迦百農。已經暗，耶穌猶未到。
JHN|6|18||因為風真透，海湧就愈大。
JHN|6|19||對按呢學生划船，約略行八里抑十里，看見耶穌行海面，愈倚近船，就驚。
JHN|6|20||若是耶穌對怹講：「是我，免驚！」
JHN|6|21||學生就歡喜接接伊上船，船連鞭到怹所欲去的所在。
JHN|6|22||隔日，徛佇海彼旁岸的眾人，看見彼位無別隻船仔，只有一隻若定，閣耶穌無及伊的學生搭彼隻船，只有學生家己去。
JHN|6|23||總是有幾隻船仔對提比哩亞來，到近佇主祝謝了後眾人食餅的所在。
JHN|6|24||眾人看見耶穌及伊的學生攏無佇遐，就搭彼幾隻船仔，到迦百農尋耶穌。
JHN|6|25||已經抵著伊佇海的彼旁岸，就給伊講：「拉比，你甚麼時到遮？」
JHN|6|26||耶穌應講：「我實實給恁講，恁諸個尋我，呣是因為看見神蹟，是因為食餅到飽若定。
JHN|6|27||莫得為著會敗壞的米糧來著磨，著為著長長佇啲永活的米糧來著磨，就是人子所欲互恁的，因為伊是父上帝所蓋印的。」
JHN|6|28||怹就對伊講：「阮著怎樣行，來做上帝的工？」
JHN|6|29||耶穌應講：「信伊所差的，此個就是上帝的工。」
JHN|6|30||怹給伊講：「你行甚麼神蹟，互阮看來信你啊；你行甚麼啊？
JHN|6|31||阮的祖佇曠野食嗎哪，照所記載講：『用對天來的餅互怹食。』」
JHN|6|32||耶穌給怹講：「我實實給恁講，呣是摩西用對天來的餅互恁，就是我的父用對天來的真餅互恁。
JHN|6|33||因為上帝的餅就是彼個對天落來，也用活命賞賜世間的。」
JHN|6|34||怹就對伊講：「主啊，常常用此號餅互阮！」
JHN|6|35||耶穌給怹講：「我就是活命的餅。就近我的人，決斷bē枵；信我的人，永永bē嘴乾。
JHN|6|36||若是我曾給恁講，恁已經看見我，亦猶原呣信。
JHN|6|37||見若父所互我的欲攏就近我；就近我的人，我決斷無棄拺伊。
JHN|6|38||因為我對天降落，呣是行家己的旨意，就是行差我者的旨意。
JHN|6|39||今差我者的旨意：就是見若伊所互我的，我無失落一個，是佇末日互伊復活。
JHN|6|40||因為我的父的旨意就是見若看見子來信伊的人攏有永活，也我佇末日互伊復活。」
JHN|6|41||猶太人因為耶穌講「我是對天降落的餅」，就耦耦唸伊，
JHN|6|42||講：「此個豈呣是約瑟的子耶穌嗎？伊的父母是咱所識的。今怎樣講『我是對天降落』啊？」
JHN|6|43||耶穌應講：「恁莫得按呢耦耦唸。
JHN|6|44||若呣是差我的父引導伊，就無人會就近我；就近我的，我佇末日欲互伊復活。
JHN|6|45||佇諸個先知有記載講：『怹攏欲互上帝教怹。』見若對父聽見來學的人，就就近我。
JHN|6|46||這呣是講有人曾看見父，只有對上帝來的，伊曾看見父。
JHN|6|47||我實實給恁講，信的人有永活。
JHN|6|48||我是活命的餅。
JHN|6|49||恁的祖佇曠野食嗎哪，怹亦死。
JHN|6|50||此個就是對天降落的餅，互人食的也bē死。
JHN|6|51||我是活的餅對天降落的；人若食此個餅，就活到永世代。閣我所欲互人的餅，就是我的肉為著世間的活命才賞賜的。」
JHN|6|52||對按呢，猶太人相爭講：「此人豈會用伊的肉互咱食？」
JHN|6|53||耶穌就給怹講：「我實實給恁講，恁若無食人子的肉，無飲伊的血，就恁的內面無活。
JHN|6|54||食我的肉、飲我的血的人有永活，末日我欲互伊復活。
JHN|6|55||我的肉是真的食物，我的血是真實通飲的。
JHN|6|56||食我的肉、飲我的血的人，伊踮佇我，我亦踮佇伊。
JHN|6|57||親像活的父差我，閣我對父來活；食我的，欲對我來活亦是按呢。
JHN|6|58||這就是對天降落的餅。呣是親像列祖的食嗎哪也死去，食此個餅的人欲活到永世代。」
JHN|6|59||諸個話是耶穌踮佇迦百農會堂來教示人的時所講的。
JHN|6|60||伊的學生中多多人聽了，就講：「此個話真[人奧]，是誰會聽伊？」
JHN|6|61||耶穌心內知伊的學生因為此個耦耦唸，就給怹講：「此個是塞礙著恁嗎？
JHN|6|62||設使恁看見人子上到伊原本的所在呢？
JHN|6|63||互人活的就是神，肉體就無利益。我所給恁講的話是神，是活命。
JHN|6|64||若是恁中間有呣信的人啦。」因為耶穌對起頭就知是誰呣信伊，是誰欲賣伊。
JHN|6|65||閣講：「因為按呢，我曾給恁講，若呣是對父互伊，無人會就近我。」
JHN|6|66||對按呢，伊的學生多多退去，無閣及伊行。
JHN|6|67||耶穌就給十二個學生講：「恁亦欲去嗎？」
JHN|6|68||西門彼得應伊講：「主啊，你有永活的話，阮欲去尋是誰啊？
JHN|6|69||阮已經信，閣知你是上帝的聖者。」
JHN|6|70||耶穌應講：「我豈呣是揀恁十二人？亦恁中間一個是魔鬼啊！」
JHN|6|71||伊講按呢是指加略人西門的子猶大；因為伊是十二學生的一個，啲欲賣伊的。
JHN|7|1||諸個事以後，耶穌四界行佇加利利，呣愛行佇猶太，因為猶太人愛欲刣伊。
JHN|7|2||彼時猶太人的節，就是搭寮節近啦。
JHN|7|3||伊的兄弟就對伊講：「你著離開遮，去猶太，互你的學生亦通看見你所行的事。
JHN|7|4||人愛出名，就無佇暗靜的所在做代誌；你若行諸個事，就著將家己顯明佇世間。」
JHN|7|5||因為伊的兄弟亦無信伊。
JHN|7|6||耶穌就給怹講：「我的時猶未到；若是恁的時常常便。
JHN|7|7||世間bē會怨恨恁，是怨恨我，因為我干證伊的所行是歹。
JHN|7|8||恁上去赴節，我猶未通上去赴此個節，因為我的時猶未滿。」
JHN|7|9||已經給怹講按呢，就猶原踮加利利。
JHN|7|10||伊的兄弟已經上去赴節，伊本身亦上去，呣是顯然，是親像暗靜。
JHN|7|11||猶太人佇節期中尋耶穌，講，伊佇叨落？
JHN|7|12||眾人為著伊多多嗤舞嗤呲，有的講：「是好人」。有的講：「呣是，是迷惑眾人若定。」
JHN|7|13||獨獨無人顯然講伊的事，因為驚猶太人的緣故。
JHN|7|14||當節期的中站，耶穌上殿教示。
JHN|7|15||猶太人就奇怪，講：「此個人未有入學，對叨落識冊？」
JHN|7|16||耶穌就應講：「我的教示呣是屬佇家己，是屬佇差我者。
JHN|7|17||人若願行伊的旨意，就會知此個教示是對上帝出，抑是我對家己來講的。
JHN|7|18||對家己來講的，是求家己的榮光；獨獨求差伊者的榮光，彼個人就是真，亦伊的內面無不義。
JHN|7|19||摩西豈無用律法傳互恁嗎？若是恁中間無一人行律法。恁啥事愛欲刣我？」
JHN|7|20||眾人應講：「你患著鬼！是誰愛欲刣你？」
JHN|7|21||耶穌應講：「我曾行一項事，恁攏掠做奇怪。
JHN|7|22||因為按呢摩西用割禮傳互恁（其實呣是對摩西，是對列祖），亦恁佇安息日給人行割禮。
JHN|7|23||人若佇安息日受割禮，免得違逆摩西的律法，就我佇安息日互一人全體攏好，恁因為按呢受氣我嗎？
JHN|7|24||莫得照外貌來擬斷，著趁公義來擬斷。」
JHN|7|25||對按呢耶路撒冷的人，有的講：「此個豈呣是怹所愛刣的嗎？
JHN|7|26||你看，伊好膽啲講，亦無人對伊講甚麼，豈是諸個官府真正知此個是基督嗎？
JHN|7|27||若是，咱識此個人對叨落來；呣拘基督來的時，無人知伊對叨落來。」
JHN|7|28||對按呢，耶穌佇殿裡教示，叫講：「恁識我，亦知我對叨落來；我呣是自專來。差我來的是真實。恁呣識伊，
JHN|7|29||我識伊；因為我對伊來，亦伊差我。」
JHN|7|30||怹就愛欲掠伊；總是無人下手，因為伊的時猶未到。
JHN|7|31||眾人中多多人信伊，講：「基督來的時，豈欲行神蹟比此人所行的卡多嗎？」
JHN|7|32||法利賽人聽見眾人按呢嗤舞嗤呲啲講伊，就諸個祭司頭及法利賽人差衙役欲掠伊。
JHN|7|33||耶穌就講：「我猶有霎仔久及恁佇啲，後來欲倒去就近差我的。
JHN|7|34||恁欲尋我，亦尋bē著；我所住的所在恁bē會到。」
JHN|7|35||猶太人，就相及講：「伊欲叨落去，致到咱尋伊bē著？豈欲就近希利尼中四散徛起的猶太人，來教示希利尼人嗎？
JHN|7|36||伊所講：『恁欲尋我bē著；我所住的所在，恁bē會到』，這是甚麼話啊？」
JHN|7|37||當節期的尾日，就是上大的日，耶穌徛啲叫講：「若有嘴乾的人，著就近我來飲。
JHN|7|38||信我的人親像聖經所講：『有活水的溪，欲對伊的腹內流出。』」
JHN|7|39||伊講按呢是指信伊的人所欲受的聖神。彼時未有賞賜聖神，因為耶穌未有得著榮光。
JHN|7|40||眾人中有的聽見諸個話來，講：「此人真正是彼個先知。」
JHN|7|41||有的講：「此人就是基督。」若是有的講：「基督豈對加利利出嗎？
JHN|7|42||聖經豈無講『基督是大衛的後裔，對大衛的本鄉伯利恆出』嗎？」
JHN|7|43||對按呢眾人因為伊來分旁。
JHN|7|44||其中有人愛掠伊，總是無人下手。
JHN|7|45||衙役就來見諸個祭司頭及法利賽人。怹就對衙役講：「啥事無帶伊來？」
JHN|7|46||衙役應講：「從來未有人講話親像伊按呢！」
JHN|7|47||法利賽人應講：「恁亦受迷惑嗎？
JHN|7|48||諸個官府抑是法利賽人豈有人信伊？
JHN|7|49||獨獨諸個呣識律法的百姓是受咒詛的！」
JHN|7|50||怹中間有尼哥底某，就是前就近耶穌的，給怹講：
JHN|7|51||「無代先聽人的話，來知伊的所行，咱的律法豈有定伊的罪嗎？」
JHN|7|52||怹就應伊講：「你亦是對加利利出嗎？你去查考，就知加利利無出先知。」
JHN|7|53||
JHN|8|1||逐人就倒去怹兜；耶穌去橄欖山，
JHN|8|2||透早閣到佇殿裡。百姓攏就近伊，伊就坐啲，來教示怹。
JHN|8|3||經學士及法利賽人帶一個婦仁人來，是佇行姦淫的時互人掠著的，已經互伊徛佇中央，
JHN|8|4||怹就對耶穌講：「先生，此個婦仁人是抵抵行姦淫的時互人掠著。
JHN|8|5||摩西佇律法命令阮用石頭擲死此號的婦仁人。今你講怎樣？」
JHN|8|6||怹講按呢，是欲試耶穌，愛得著有縫通告伊。耶穌就俯腰，用指頭仔寫字佇土腳。
JHN|8|7||怹猶原問伊無息，耶穌就挺身起來，對怹講：「恁中間無罪的人，通代先用石頭擲伊。」
JHN|8|8||就閣俯腰，用指頭仔寫字佇土腳。
JHN|8|9||怹聽了，對老到少年，一個一個攏出去，只有耶穌家己佇啲，婦仁人猶原徛佇中央。
JHN|8|10||耶穌挺身起來，給伊講：「婦仁人啊，怹佇叨落？無人定你的罪嗎？」
JHN|8|11||伊講：「主啊，無。」耶穌講：「我亦無定你的罪。去啊，今以後莫得閣犯罪！」
JHN|8|12||耶穌閣給眾人講：「我是世間的光。隨我的人，無行佇暗，反轉欲有活命的光。」
JHN|8|13||法利賽人就給伊講：「你為著本身做干證，你的干證呣是真。」
JHN|8|14||耶穌應講：「我雖罔為著本身做干證，我的干證亦是真；因為我知本身對叨落來，對叨落去；恁呣知我對叨落來，對叨落去。
JHN|8|15||恁照肉體擬斷人，我無擬斷人。
JHN|8|16||我就若擬斷，我的擬斷是真；因為我呣是家己佇啲，是我及差我的父相及佇啲。
JHN|8|17||閣佇恁的律法有記載：『二人的干證就是真。』
JHN|8|18||我是為著家己做干證，差我的父亦為著我干證。」
JHN|8|19||怹就給伊講：「你的父佇叨落？」耶穌應講：「恁呣識我，亦呣識我的父；恁若識我，就亦識我的父。」
JHN|8|20||耶穌佇殿裡教示人，佇庫房內講諸個話，亦無人掠伊，因為伊的時猶未到。
JHN|8|21||耶穌閣給怹講：「我欲去啦，恁欲尋我，亦欲死佇恁的罪。我去的所在，恁bē會到。」
JHN|8|22||猶太人就講：「伊講『我去的所在，恁bē會到』，豈是欲自盡嗎？」
JHN|8|23||耶穌給怹講：「恁是對下面，我是對頂面；恁是對此世間，我呣是對此世間。
JHN|8|24||所以我有給恁講，恁欲死佇恁的罪。因為恁若呣信我是伊，就恁欲死佇恁的罪。」
JHN|8|25||怹就給伊講：「你是是誰？」耶穌給怹講：「就是我對起頭所給恁講的。
JHN|8|26||我有多多項欲議論恁，欲判斷恁；獨獨差我的是真，我所對伊聽見的，就傳互世間。」
JHN|8|27||怹呣知伊所對怹講的是指父。
JHN|8|28||耶穌就講：「恁舉起人子的時，就知我是伊，亦我所行的無一項對家己。是照父所教示我的來講諸個。
JHN|8|29||差我的及我佇啲，伊無放我家己佇啲，因為我常常行伊所歡喜的。」
JHN|8|30||當耶穌講諸個話的時，多多人信伊。
JHN|8|31||耶穌就對信伊的猶太人講：「恁若常常踮佇我的道理，就真正是我的學生；
JHN|8|32||恁欲識真理，亦真理欲互恁自由。」
JHN|8|33||怹應伊講：「阮諸個是亞伯拉罕的後裔，從來未曾做人的奴才。你怎樣講『恁欲得著自由』啊？」
JHN|8|34||耶穌應講：「我實實給恁講，見若犯罪的就是罪的奴才。
JHN|8|35||奴才無永永住佇家內；子就永永住。
JHN|8|36||所以子若互恁自由，恁就真正自由。
JHN|8|37||我知恁是亞伯拉罕的後裔，獨獨恁愛欲刣我，因為我的道理無存佇恁的心。
JHN|8|38||我對我的父看見的，我就講伊；恁對恁的父聽見的，恁就行伊。」
JHN|8|39||怹應伊講：「阮的父就是亞伯拉罕。」耶穌給怹講：「恁若是亞伯拉罕的子，就欲行亞伯拉罕的所行。
JHN|8|40||今我是將我對上帝所聽的真理來給恁講的人，亦恁愛欲刣我，這呣是亞伯拉罕的所行。
JHN|8|41||恁是行恁的父的所行。」怹給伊講：「阮呣是對姦淫來生；阮有一個父，就是上帝。」
JHN|8|42||耶穌給怹講：「若是上帝做恁的父，恁就疼我；因為我是對上帝出，亦來到遮，呣是自專來，是伊差我。
JHN|8|43||恁無明我的話是怎樣？是因為恁bē會聽我的道理。
JHN|8|44||恁所對伊出的父就是魔鬼，恁的父的私慾恁愛欲行伊。伊對起頭做刣人的，無徛住佇真理，因為伊內面無真理。伊講白賊的時就是對家己所有的來講；因為伊是白賊的，亦做白賊的父。
JHN|8|45||因為我講真理，恁呣信我。
JHN|8|46||恁中間是誰擬我有罪？我若講真理，恁啥事呣信我？
JHN|8|47||對上帝出的，聽上帝的話；恁所以呣聽，因為恁呣是對上帝出。」
JHN|8|48||猶太人應伊講：「阮講你是撒瑪利亞人，閣患著鬼，豈無真著？」
JHN|8|49||耶穌應講：「我呣是患著鬼；我是尊敬我的父，若是恁侮慢我。
JHN|8|50||我無求家己的榮光，有一個啲替我求閣審判的。
JHN|8|51||我實實給恁講，人若守我的道理，就永遠無見著死。」
JHN|8|52||猶太人給伊講：「今阮知你是患著鬼。亞伯拉罕死，諸個先知亦死，若是你講：『人若守我的道理，就永遠無死。』
JHN|8|53||你豈比阮的祖亞伯拉罕卡大嗎？伊已經死，諸個先知亦死，你家己算做甚麼人啊？」
JHN|8|54||耶穌應講：「我若榮光家己，我的榮光就呣上算；榮光我的是我的父，就是恁所講做恁的上帝者。
JHN|8|55||恁呣識伊；獨獨我識伊。我若講呣識伊，就我是白賊親像恁；獨獨我識伊，亦守伊的道理。
JHN|8|56||恁的祖亞伯拉罕極歡喜，是欲看見我的日子，看見就歡喜。」
JHN|8|57||猶太人就對伊講：「你未上五十歲豈曾看見亞伯拉罕嗎？」
JHN|8|58||耶穌給怹講：「我實實給恁講，未有亞伯拉罕我就佇啲。」
JHN|8|59||怹就提石頭欲擲伊；若是耶穌家己隱密，對殿堂出去。
JHN|9|1||耶穌行過的時，看見一人出世就睛暝。
JHN|9|2||伊的學生問伊講：「拉比，此人出世就睛暝，對是誰犯罪？是伊本身？抑是伊的父母啊？」
JHN|9|3||耶穌應講：「此人無犯罪，伊的父母亦無，獨獨欲用伊來顯明上帝的所做。
JHN|9|4||時猶是日時，咱著做差我者的工；暝時欲到，彼霎就無人會做工。
JHN|9|5||我佇世間的時，是世間的光。」
JHN|9|6||諸個話講了，就呸涎佇土腳，用涎攪土，用土糊睛暝人的目睭，
JHN|9|7||給伊講：「去洗佇西羅亞的池（西羅亞翻譯就是奉差）。」伊就去洗，倒轉來已經會看見。
JHN|9|8||伊的厝邊及平素看見伊做乞食的，講：「此人豈呣是坐啲來求乞的嗎？」
JHN|9|9||有人講：「就是伊」；有人講：「呣是，是親像伊若定。」，伊家己講：「我就是。」
JHN|9|10||怹就給伊講：「你的目睭怎樣得著開？」
JHN|9|11||伊應講：「彼個名叫耶穌的，攪土糊我的目睭，給我講：『去西羅亞洗。』我隨時去洗，就得著看見。」
JHN|9|12||怹就給伊講：「彼人佇叨落？」伊講：「我呣知。」
JHN|9|13||怹導彼個平素睛暝的去見法利賽人。
JHN|9|14||耶穌攪土來開伊的目睭的日是安息日。
JHN|9|15||所以法利賽人亦問伊是怎樣得著看見。伊就給怹講：「伊將土糜下佇我的目睭，我去洗，就看見。」
JHN|9|16||法利賽人中有的講：「此人無守安息日，呣是對上帝來。」有的講：「有罪的人豈會行此號神蹟啊？」怹對按呢分旁。
JHN|9|17||怹閣給睛暝人講：「伊已經開你的目睭，你講伊是甚麼號人？」伊講：「是先知人。」
JHN|9|18||猶太人呣信伊平素睛暝，會閣看見，到叫得著看見者的父母來，
JHN|9|19||就問怹講：「此個是恁的子，就是恁所講出世睛暝的嗎？今伊怎樣會看見？」
JHN|9|20||伊的父母應講：「伊是阮的子，出世睛暝，阮知。
JHN|9|21||今伊怎樣得著看見，阮呣知；是誰開伊的目睭，阮亦呣知。伊大漢啦，問伊，伊欲家己講。」
JHN|9|22||伊的父母講按呢，是因為驚猶太人；因為猶太人已經有定約，若有認耶穌做基督的，著革出會堂。
JHN|9|23||所以伊的父母講：「伊大漢啦，通問伊。」
JHN|9|24||怹就閣叫平素睛暝者，給伊講：「著歸榮光上帝，阮知此人是有罪的人。」
JHN|9|25||伊就應講：「伊是有罪的人抑呣是，我呣知；只有知一項，就是我前睛暝，現今會看見。」
JHN|9|26||怹就給伊講：「伊給你做甚麼？按怎樣開你的目睭？」
JHN|9|27||應講：「我已經給恁講，恁呣聽，啥事愛閣聽？豈是恁亦愛做伊的學生嗎？」
JHN|9|28||怹就罵伊講：「你就是伊的學生；阮是摩西的學生。
JHN|9|29||上帝有對摩西講話是阮所知；獨獨此人，阮呣知伊對叨落來！」
JHN|9|30||彼人應講：「這就奇啦！伊開我的目睭，亦恁呣知伊對叨落來。
JHN|9|31||咱知上帝無聽有罪的人，獨獨人若敬拜上帝，來行伊的旨意，伊就聽伊。
JHN|9|32||對古早以來，未曾聽見出世晴暝者，有人開伊的目睭。
JHN|9|33||此人若呣是對上帝來，就無所會做。」
JHN|9|34||怹就應伊講：「你全然出世佇罪惡中，反轉教示阮嗎？」就革伊出。
JHN|9|35||耶穌聽見怹革伊出，後來尋著伊，就講：「你信上帝的子嗎？」
JHN|9|36||伊應講：「主啊，伊是是誰，互我信伊？」
JHN|9|37||耶穌給伊講：「你曾看見伊，現在及你講話的就是。」
JHN|9|38||伊就講：「主啊，我信！」就拜伊。
JHN|9|39||耶穌講：「我因為審判臨到此世間，互bē看見的人，看見；也看見的人，變做睛暝。」
JHN|9|40||及伊相及佇啲的法利賽人聽見諸個話，就給伊講：「總無阮亦睛暝嗎？」
JHN|9|41||耶穌給怹講：「恁若睛暝，就無罪；今恁講『阮看見』，就恁的罪定定佇啲。」
JHN|10|1||「我實實給恁講，入羊寮(tiâu)，無對彼個門，來對別所在pôaⁿ過的，是賊，是強盜。
JHN|10|2||對門入的，是羊的牧者。
JHN|10|3||顧門的給伊開；羊聽伊的聲。就隨名叫家己的羊，導怹出。
JHN|10|4||已經將家己的羊攏放伊出去，就做頭行，羊亦隨伊，因為認得伊的聲。
JHN|10|5||決斷無隨生份人；就是閃避伊，因為bē認得生份人的聲。」
JHN|10|6||耶穌用此個譬喻給怹講，怹呣知伊所給怹講的是甚麼。
JHN|10|7||所以，耶穌閣給怹講：「我實實給恁講，我就是羊寮(tiâu)的門。
JHN|10|8||見若代先我來的是賊，是強盜；若是羊無聽怹。
JHN|10|9||我就是門；若有對我入的，欲得著救，閣欲出入亦欲得著草料。
JHN|10|10||賊來，無呣是愛偷，愛刣，愛滅無；我來，是欲互怹有活，閣有豐盛。
JHN|10|11||我就是好的牧者；好的牧者為著羊放拺生命。
JHN|10|12||做倩工的，呣是做牧者，羊也呣是伊家己的羊，看見豺狼來，放拺羊就逃走；豺狼咬怹，趕散怹。
JHN|10|13||這是因為伊做倩工，無關心佇羊。
JHN|10|14||我是好的牧者；我識許個屬我的，屬我的亦識我，
JHN|10|15||親像父識我，我識父一樣；閣我為著羊放拺生命。
JHN|10|16||我猶有羊，呣是屬此寮(tiâu)的；我的確著導怹來，怹亦欲聽我的聲，閣欲成做一群，歸一個牧者。
JHN|10|17||所以父疼我；因為我放拺我的生命，通閣復倒伊。
JHN|10|18||無人對我取伊，是我家己放拺伊。我有權通放拺，亦有權通復倒。這是我對我的父所受的命令。」
JHN|10|19||因為諸個話猶太人的中間閣有分旁。
JHN|10|20||其中多多人講：「伊患著鬼，啲發狂，乜使聽伊啊？」
JHN|10|21||閣有人講：「這呣是患著鬼的人的話。鬼豈會開睛暝人的目睭嗎？」
JHN|10|22||佇耶路撒冷有獻殿節，是冬天時。
JHN|10|23||耶穌佇殿裡，行佇所羅門的兩廊。
JHN|10|24||猶太人圍纍，來給伊講：「你互阮的心躊躇欲到甚麼時啊？你若是基督，著明明給阮講。」
JHN|10|25||耶穌應講：「我曾給恁講，若是恁呣信。我佇我的父的名所行的事諸個是做我的干證；
JHN|10|26||若是恁呣信，因為恁呣是我的羊。
JHN|10|27||我的羊聽我的聲，我識怹，怹亦隨我。
JHN|10|28||閣我互怹有永活；怹決斷永遠bē沈淪，無一個會對我的手搶怹去。
JHN|10|29||我的父就是用羊互我的，卡大萬項有，無一個會對父的手搶去。
JHN|10|30||我及父是一個。」
JHN|10|31||猶太人閣提石頭愛擲伊。
JHN|10|32||耶穌應講：「我對父用多多好事互恁看，其中為著叨落一項用石擲我？」
JHN|10|33||猶太人應伊講：「阮用石擲你呣是為著好事，就是為著褻瀆；因為你是人，亦家己掠做上帝。」
JHN|10|34||耶穌應講：「恁的律法豈無記載講『我講恁是上帝』嗎？
JHN|10|35||既然講奉上帝的話者做上帝，亦聖經bē會廢無；
JHN|10|36||今論父所分別做聖、差伊入世間的，恁就講『你啲褻瀆』嗎？因為我講，我是上帝的子。
JHN|10|37||我若無行我的父的事，就莫得信我；
JHN|10|38||我若行伊，雖莽呣信我；著信許個事，互恁也知也明白父踮佇我，我踮佇父。」
JHN|10|39||怹閣再欲掠耶穌，伊就脫離怹的手去。
JHN|10|40||閣去約但外，到約翰起頭行洗禮的所在，住遐徛起。
JHN|10|41||人多多就近伊。閣講：「約翰攏無行神蹟，獨獨約翰所講指此人的，攏是真。」
JHN|10|42||佇遐人多多信伊。
JHN|11|1||有一人名拉撒路，破病，伊徛佇伯大尼，就是馬利亞及伊的姊妹馬大的鄉社。
JHN|11|2||此個馬利亞就是曾用香油抹主，用伊的頭毛拭主的腳的；伊的兄弟拉撒路破病。
JHN|11|3||怹二個姊妹就差人去尋耶穌，講：「主啊，你所疼的人破病啦。」
JHN|11|4||耶穌聽見，就講：「此個病不致到死，就是為著上帝的榮光，互上帝的子對此個得著榮光。」
JHN|11|5||今馬大及伊的姊妹及拉撒路，攏是耶穌所疼的人。
JHN|11|6||既然聽見伊破病，就佇所住的所在猶原住二日。
JHN|11|7||後來就給學生講：「咱閣來去猶太。」
JHN|11|8||學生給伊講：「拉比，近來猶太人愛欲用石頭擲你，你猶欲閣去遐嗎？」
JHN|11|9||耶穌應講：「一日豈無六時嗎？人若日時行，就bē觸著，因為看見此世間的光。
JHN|11|10||總是人若暝時行，就觸著，因為內中無光。」
JHN|11|11||講息，閣給怹講：「咱的朋友拉撒路啲睏，我去是欲叫伊醒。」
JHN|11|12||學生講：「主啊，伊若啲睏，就會好。」
JHN|11|13||耶穌所講是指伊死，若是怹掠準是指伊安眠啲睏。
JHN|11|14||所以耶穌明明給怹講：「拉撒路死啦。
JHN|11|15||我亦為著恁歡喜，因為我無佇遐，是欲互恁信。總是咱來去就近伊。」
JHN|11|16||多馬，稱低土馬的，就給同做學生的人講：「咱諸個亦來去及伊相同死。」
JHN|11|17||耶穌到的時，拉撒路佇墓裡已經四日啦。
JHN|11|18||伯大尼近耶路撒冷，相離約量五里。
JHN|11|19||有猶太多多人已經就近馬大、馬利亞，欲為著怹的兄弟來安慰怹。
JHN|11|20||馬大聽見耶穌來，就去接伊；馬利亞猶原坐佇厝內。
JHN|11|21||馬大對耶穌講：「主啊，你若佇遮，我的兄弟就bē死。
JHN|11|22||我今亦知，見若你對上帝求的，上帝欲互你。」
JHN|11|23||耶穌給伊講：「你的兄弟欲復活。」
JHN|11|24||馬大給伊講：「我知末日復活的時，伊欲復活。」
JHN|11|25||耶穌給伊講：「復活及活命是在佇我。信我的人雖莽死，猶久欲活；
JHN|11|26||見若活來信我的人永永bē死。你信此個嗎？」
JHN|11|27||伊給伊講：「主啊，是啦，我已經信你是基督，上帝的子，就是來入世間的。」
JHN|11|28||講息，就倒去暗靜叫伊的姊妹馬利亞，講：「先生來啦，啲叫你。」
JHN|11|29||馬利亞聽見，緊緊起來，去就近伊。
JHN|11|30||彼霎，耶穌猶未入鄉社，猶佇馬大接伊的所在。
JHN|11|31||許個及馬利亞佇厝內啲安慰伊的猶太人，看見伊緊緊起來出去，就隨伊，拍算伊欲去墓裡啼哭。
JHN|11|32||馬利亞到耶穌所佇啲的所在，看見伊，就仆佇伊的腳下，給伊講：「主啊，你若佇遮，我的兄弟就bē死。」
JHN|11|33||耶穌看見伊啼哭，閣及伊相及來的猶太人亦啼哭，就真慼心，
JHN|11|34||閣大茹亂，講：「恁下伊佇甚麼所在？」怹就給伊講：「主啊，來去看。」
JHN|11|35||耶穌流目屎。
JHN|11|36||猶太人就講：「你看，伊疼此人到按呢。」
JHN|11|37||其中有的講：「伊曾開晴暝人的目睭，豈bē互此人無死嗎？」
JHN|11|38||耶穌閣慼心，到墓裡；彼個墓是石洞，有一塊石塞下啲。
JHN|11|39||耶穌講：「徙開彼塊石。」死人的姊妹馬大給伊講：「主啊，今臭啦，已經死四日啦。」
JHN|11|40||耶穌給伊講：「我豈無給你講，你若信，會看見上帝的榮光嗎？」
JHN|11|41||怹就徙開彼塊石。耶穌抬目向天，講：「父啊，我感謝你，因為你已經聽我。
JHN|11|42||我知你常常聽我，獨獨我講按呢是為著周圍啲徛的眾人，互怹信你差我。」
JHN|11|43||講息，就大聲喉叫講：「拉撒路出來！」
JHN|11|44||死人就出來，手腳紮布，面包巾。耶穌給怹講：「解開互伊行！」
JHN|11|45||就近馬利亞的猶太人看見耶穌所行的代誌的，多多信伊；
JHN|11|46||獨獨其中有的去尋法利賽人，將耶穌所行的代誌給怹講。
JHN|11|47||對按呢諸個祭司頭及法利賽人聚集公會，講：「咱啲創甚麼？因為此人行多多神蹟。
JHN|11|48||咱若容允伊按呢，眾人欲信伊，亦羅馬人欲來收拾咱的地方及百姓。」
JHN|11|49||其中一人，就是該亞法，彼年做祭司頭的，給怹講：「恁呣知半項亦無想。
JHN|11|50||一人替百姓死，互通國免滅無，是恁的利益。」
JHN|11|51||伊講此個話呣是對家己，是因為彼年伊做祭司頭，讖語耶穌欲為著此個百姓死；
JHN|11|52||閣呣若為著此個百姓，亦是欲聚集上帝四散的子兒合做一個。
JHN|11|53||所以對彼日，怹計謀欲刣伊。
JHN|11|54||對按呢，耶穌無閣顯然行佇猶太人的中間，就離開遐去近曠野的地，到一個城，名以法蓮，及學生住遐。
JHN|11|55||猶太人pôaⁿ過節近啦，節期前多多人對鄉社上耶路撒冷，欲家己清氣。
JHN|11|56||怹就尋耶穌，閣徛佇殿內相及講：「恁拍算怎樣？伊無欲來赴節嗎？」
JHN|11|57||諸個祭司頭及法利賽人已經出命令，若有人知伊佇叨落，就著來報，互怹通去掠伊。
JHN|12|1||所以耶穌佇pôaⁿ過節前六日，到伯大尼，就是拉撒路所住的所在，伊是耶穌對死人中互伊復活的。
JHN|12|2||怹就佇遐為著耶穌備辦下昏頓；馬大啲伺候，拉撒路亦是同桌的一個。
JHN|12|3||馬利亞就提一斤極貴氣真的哪噠香油，抹耶穌的腳，閣用家己的頭毛拭伊的腳，香油的芳滿厝。
JHN|12|4||有伊的學生一個，欲賣伊的，就是加略人猶大，
JHN|12|5||講：「啥事呣將此個膏油賣銀仔三百個來互喪鄉人啊？」
JHN|12|6||伊講按呢，呣是因為伊關心佇喪鄉人，是因為伊是賊，閣管錢袋，偷提所下的若定。
JHN|12|7||耶穌就講：「出在伊！將此個留啲到我埋葬的日。
JHN|12|8||因為常常有喪鄉人及恁佇啲，若是我無常常及恁佇啲。」
JHN|12|9||猶太的百姓多多知耶穌佇遐，就來，呣若因為耶穌的緣故，亦愛欲看伊，所互伊對死人中復活的拉撒路。
JHN|12|10||獨獨諸個祭司頭計謀欲續刣死拉撒路；
JHN|12|11||因為猶太人多多為著伊的緣故，去信耶穌。
JHN|12|12||隔日，有多多赴節的人已經聽見耶穌欲到耶路撒冷，
JHN|12|13||就抬棕樹枝出去迎接伊，叫講：和散那！奉主的名來的就是以色列的王，願伊得著謳咾！
JHN|12|14||耶穌得著一隻細隻驢，騎伊，親像聖經所記：
JHN|12|15||郇城的查某子啊，莫得驚！你的王來啦，騎驢仔子！
JHN|12|16||學生起頭bē明諸個事，到耶穌已經得著榮光的時才記得有記載諸個事指伊，亦人果然對伊行諸個事。
JHN|12|17||當耶穌叫拉撒路出墓，互伊對死人中復活的時，及伊佇啲的眾人做干證。
JHN|12|18||對按呢眾人去迎接伊，因為聽見伊有行此個的神蹟。
JHN|12|19||法利賽人相及講：「可見恁攏無採工，恁看通世間攏去隨伊啦。」
JHN|12|20||當節期上來敬拜的，中間有幾若個希利尼人。
JHN|12|21||怹就近加利利的伯賽大人腓力，求伊講：「先生啊，阮愛見耶穌。」
JHN|12|22||腓力來給安得烈講，安得烈及腓力來給耶穌講。
JHN|12|23||耶穌應講：「人子得著榮光的時到啦。
JHN|12|24||我實實給恁講，一粒麥無落佇地裡來死，就猶原一粒若定，死，就結實多多。
JHN|12|25||疼家己的生命的，就喪失伊；怨恨家己的生命佇此世間的，的確保伊到永活。
JHN|12|26||人若服事我，就著隨我；我所佇啲的所在，服事我的人亦欲佇遐；人若服事我，我的父欲對重伊。」
JHN|12|27||「今我的心大迫腹，欲怎樣講？父啊，救我出此個時；總是我為著此個才到佇此時。
JHN|12|28||父啊，願你榮顯你的名！」就對天有聲，講：「我已經榮顯，欲閣再榮顯伊。」
JHN|12|29||徛佇邊仔的眾人聽見，就講：「是雷鳴。」有人講：「是天使給伊講話。」
JHN|12|30||耶穌應講：「此個聲來呣是為著我，就是為著恁。
JHN|12|31||佇此霎此世間受審判，佇此霎此世間的人君欲受趕逐。
JHN|12|32||我若受舉起離開地，就欲引導眾人就近我。」
JHN|12|33||伊講此個話，是指伊欲甚麼款來死。
JHN|12|34||眾人就應伊講：「阮聽見律法有講，基督永永佇啲，你怎樣講『人子著受舉起』？此個人子是是誰啊？」
JHN|12|35||耶穌就給怹講：「光佇恁的中間猶有霎仔久的時，恁有光的時，就著行，免得暗到佇恁；彼個行佇暗的，伊呣知行到叨落。
JHN|12|36||恁有光的時，就著信光，互恁成做光明的人。」耶穌講諸個話，就離開怹家己隱密。
JHN|12|37||雖然佇怹的面前行即多神蹟，怹猶原呣信伊。
JHN|12|38||這是欲應驗先知以賽亞的話，講：主啊，阮所傳互人聽是誰信啊？主手骨的力對是誰顯明啊？
JHN|12|39||所以怹bē信，因為以賽亞閣有講：
JHN|12|40||主互怹的目睭睛暝，心硬，免得怹用目睭看見，用心曉悟，越倒轉，就我醫好怹。
JHN|12|41||以賽亞講諸個，因為看見伊的榮光來論到伊。
JHN|12|42||雖然按呢，怹的序大卻有多多信伊，為著法利賽人才無認伊，免得革出會堂。
JHN|12|43||因為怹意愛對人來的榮光卡過頭對上帝來的榮光。
JHN|12|44||耶穌叫講：「信我的人，呣是信我，就是信差我的。
JHN|12|45||看見我的，就是看見差我的。
JHN|12|46||我就是光，來入世間，互見若信我的人，無徛起佇暗。
JHN|12|47||人若聽我的話亦呣守，我無審判伊。因為我來呣是欲審判世間，是欲救世間。
JHN|12|48||棄拺我、亦呣接納我的話的人，就有審判伊的─就是我所講的道理欲佇末日審判伊。
JHN|12|49||因為我所講呣是出佇家己，就是差我的父，伊有命令我，著傳甚麼，講甚麼。
JHN|12|50||我知伊的命令是永活。所以，我所講的是照父所傳互我的來講伊。」
JHN|13|1||pôaⁿ過節前，耶穌知伊離開此世間歸佇父的時到。已經疼佇世間屬伊的人，到尾亦疼怹。
JHN|13|2||食下昏頓的時，魔鬼已經將賣耶穌的意思下佇加略人西門的子猶大的心。
JHN|13|3||耶穌知父已經將萬物交佇伊的手，閣知伊對上帝出，亦欲歸佇上帝，
JHN|13|4||就離開桌，褪衫，提巾家己縖，
JHN|13|5||倒水佇盤裡，洗學生的腳，將所縖的巾給怹拭。
JHN|13|6||洗到西門彼得，彼得給伊講：「主啊，你洗我的腳嗎？」
JHN|13|7||耶穌應伊講：「我所做的，你現今呣知，後來就會曉得。」
JHN|13|8||彼得講：「你永遠無通洗我的腳！」耶穌應伊講：「我無給你洗，你就及我無干涉。」
JHN|13|9||西門彼得給伊講：「主啊，呣若我的腳，連手及頭殼亦著。」
JHN|13|10||耶穌給伊講：「人洗浴了，只有著洗腳，就齊全清氣。恁諸個是清氣，若是無逐個按呢。」
JHN|13|11||因為耶穌知賣伊的人是是誰，所以講：「恁無逐個清氣。」
JHN|13|12||已經洗怹的腳，穿衫，閣坐，就給怹講：「我對恁所有行的，恁知嗎？
JHN|13|13||恁稱呼我先生啊，主啊，恁的話著，我實在是。
JHN|13|14||我做主，做先生，尚且給恁洗腳，恁亦著相共洗腳。
JHN|13|15||因為我已經用模樣互恁，互恁照我所對恁行的來行。
JHN|13|16||我實實給恁講，奴僕無卡大伊的主人，奉差的無卡大差伊的。
JHN|13|17||恁既然知諸個事，若去行伊就有福氣。
JHN|13|18||我呣是指恁眾人來講，我所揀的我知怹。獨獨欲互聖經應驗：『食我的餅的人抬起腳後㬹踢我。』
JHN|13|19||今代誌猶未成，我先給恁講，到代誌成，互恁信我就是伊。
JHN|13|20||我實實給恁講，接納我所差的，就是接納我；接納我，就是接納差我的。」
JHN|13|21||耶穌講按呢，心內大迫腹，就干證講：「我實實給恁講，恁中間一人欲賣我。」
JHN|13|22||學生相看，想呣出伊是講甚麼人。
JHN|13|23||有一個學生，就是耶穌所疼的，撐近耶穌的胸前。
JHN|13|24||西門彼得點頭給伊講：「請給阮講，伊所講的是甚麼人？」
JHN|13|25||伊就向身倚耶穌的胸坎，給伊講：「主啊，是是誰？」
JHN|13|26||耶穌就應講：「我搵一塊仔物互伊，彼個人就是。」隨時搵一塊仔，提互加略人西門的子猶大。
JHN|13|27||伊受物了後，撒但就入伊的心。耶穌就給伊講：「你所做的，緊緊去做！」
JHN|13|28||同桌的人無人知為著怎樣對伊講此個。
JHN|13|29||因為猶大管錢袋，有人拍算敢是耶穌給伊講：「你去買咱守節所欠用的」，抑是教伊去賑濟喪鄉人。
JHN|13|30||猶大接著彼個物，連鞭出去。彼時暝時。
JHN|13|31||已經出去，耶穌講：「今人子得著榮光，上帝亦佇伊得著榮光。
JHN|13|32||閣上帝欲佇本身榮光人子，亦欲連鞭榮光伊。
JHN|13|33||細子啊，我猶有霎仔久及恁佇啲；恁欲尋我，我所去的所在恁bē會到。我曾給猶太人講，今亦按呢給恁講。
JHN|13|34||我用新的誡命互恁，就是恁著相疼；親像我曾疼恁，恁亦著按呢相疼。
JHN|13|35||恁若相疼，眾人欲對按呢知恁是我的學生。」
JHN|13|36||西門彼得給伊講：「主啊，欲叨落去？」耶穌應伊講：「我所去的所在，你現時bē隨我，後來欲隨我。」
JHN|13|37||彼得給伊講：「主啊，我現時怎樣bē隨你啊？我欲為著你放拺生命！」
JHN|13|38||耶穌應講：「你欲為著我放拺你的生命嗎？我實實給你講，雞猶未啼，你欲三擺呣認我。」
JHN|14|1||「恁的心莫得迫腹；恁著信上帝，亦著信我。
JHN|14|2||佇我的父的家有多多厝宅；若無，就我已經給恁講啦。因為我去是給恁備辦所在。
JHN|14|3||若去給恁備辦所在，就欲閣來接納恁歸佇我，互我所佇啲的，恁亦佇遐。
JHN|14|4||我所去的所在，恁識彼條路。」
JHN|14|5||多馬給伊講：「主啊，你去的所在阮都呣知，豈會知彼條路啊？」
JHN|14|6||耶穌給伊講：「我就是路、是真理、是活命；若無對我，就無人就近父。
JHN|14|7||恁若已經識我，就亦識我的父。今了後，恁識伊，亦曾看見伊。」
JHN|14|8||腓力給伊講：「主啊，用父互阮看，就夠額。」
JHN|14|9||耶穌給伊講：「腓力，我及恁踮到即久，你猶呣識我嗎？已經看見我的，就是看見父；你怎樣講『用父互阮看』啊？
JHN|14|10||我踮佇父，父亦踮佇我，你呣信嗎？我所給恁講的話，呣是出佇家己來講，就是父住佇我來行伊的代誌。
JHN|14|11||我踮佇父，父踮佇我，恁著信我；若無，就著因為所行的事來信我。
JHN|14|12||我實實給恁講，信我的人，我所行的伊欲行伊，就比諸個事卡大的亦欲行伊，因為我歸佇父。
JHN|14|13||恁佇我的名凡所求的，我欲行伊，互父佇子得著榮光。
JHN|14|14||恁若佇我的名有所求我的，我欲行伊。」
JHN|14|15||「恁若疼我，就欲守我的命令。
JHN|14|16||我亦欲對父求，就伊欲用閣一個保惠師互恁，互伊永遠及恁住，
JHN|14|17||就是真理的神，世間所bē接納的；因為無看見伊，閣呣識伊。獨獨恁識伊，因為伊及恁相及住，閣欲踮佇恁。
JHN|14|18||我無欲放恁做無父的子，我來就近恁。
JHN|14|19||猶霎仔久，世間無閣看見我，獨獨恁看見我；因為我活，恁亦活。
JHN|14|20||彼日，恁欲知我踮佇我的父，恁踮佇我，我踮佇恁。
JHN|14|21||有我的命令閣守伊的人，此個就是疼我；疼我的人欲得著我的父疼伊，我亦欲疼伊，閣將本身顯明佇伊。」
JHN|14|22||有猶大（呣是加略人的）給伊講：「主啊，有甚麼事你欲將本身顯明佇阮，無顯明佇世間啊？」
JHN|14|23||耶穌應伊講：「人若疼我，伊欲守我的道理；我的父欲疼伊，阮亦欲就近伊，閣及伊同徛起。
JHN|14|24||無疼我的人就無守我諸個話。閣恁所聽的道理呣是我的，就是差我的父的。
JHN|14|25||「我猶及恁住的時，有將諸個話給恁講。
JHN|14|26||若是保惠師就是聖神，父佇我的名所欲差的，伊欲將一切的事教示恁，閣欲互恁記得我一切所給恁講的。
JHN|14|27||我用平安留啲互恁；我將我的平安賞賜恁。我啲互恁，呣是親像世間啲互人的款。恁的心莫得迫腹，亦莫得驚惶。
JHN|14|28||恁已經聽見我有給恁講，我去閣來就近恁。恁若疼我，就因為我歸佇父，恁會歡喜，因為父比我卡大。
JHN|14|29||今事猶未成，我已經給恁講，互恁佇事成的時通信。
JHN|14|30||以後我無及恁講多多話，因為世間的人君啲來啦。伊佇我無所有；
JHN|14|31||獨獨欲互世間知我疼父，亦照父所命令我的，我按呢來行。起來，咱對遮來去！」
JHN|15|1||「我是真的葡萄樹，我的父是作園的人。
JHN|15|2||見若連佇我的枝無結果子的，伊就芟起來；見若結果子的，伊就修互伊清氣，互伊結果子閣卡多。
JHN|15|3||今恁因為我所給恁講的道理，已經清氣啦。
JHN|15|4||恁著踮佇我，我亦踮佇恁。設使枝無連佇葡萄樹，就bē會家己結果子，恁若無踮佇我，亦是按呢。
JHN|15|5||我就是葡萄樹，恁就是枝。踮佇我，也我踮佇伊的，就結果子多多；因為及我相離，恁就bē做甚麼。
JHN|15|6||人若無踮佇我，就受棄拺佇外面親像枝續枯焦，人拾怹㧒落火就燒去。
JHN|15|7||恁若踮佇我，我的話踮佇恁，凡若所愛的，恁著求，就欲給恁成。
JHN|15|8||恁結果子多多，對按呢我的父得著榮光，亦恁欲成做我的學生。
JHN|15|9||我有疼恁，親像父有疼我；恁著踮佇我的疼。
JHN|15|10||恁若守我的誡命，就欲踮佇我的疼，親像我有守我的父的誡命，踮佇伊的疼。
JHN|15|11||「我已經用諸個給恁講，欲互我的歡喜踮佇恁，亦互恁的歡喜滿滿。
JHN|15|12||恁著相疼，親像我有疼恁；這是我的命令。
JHN|15|13||人為著朋友獻生命，疼無有比此個卡大的。
JHN|15|14||恁若行我所命令恁的，就是我的朋友。
JHN|15|15||今了後，我無叫恁做奴僕，因為奴僕呣知伊的主人的所行。若是我已經叫恁做朋友；因為我對父所聽見的，攏有給恁講。
JHN|15|16||呣是恁揀我，是我揀恁，閣設立恁，互恁去結果子，閣互恁的果子久長佇啲，互恁佇我的名，無論對父求甚麼，伊就互恁。
JHN|15|17||我用諸個命令恁，是欲互恁相疼。」
JHN|15|18||「世間若怨恨恁，恁知，伊猶未怨恨恁，已經代先怨恨我。
JHN|15|19||恁若屬世間，世間就疼伊家己的；獨獨因為恁呣是屬世間，就是我揀恁出世間，所以世間怨恨恁。
JHN|15|20||恁著記得我所給恁講的話，講：『奴僕無卡大伊的主人。』人若有窘逐我，亦欲窘逐恁；若有守我的話，亦欲守恁的話。
JHN|15|21||若是怹欲因為我的名用諸個一切的事款待恁，是因為呣識差我的。
JHN|15|22||我若無來給怹講，怹就無罪；今怹的罪無通推辭啦。
JHN|15|23||怨恨我的人，亦怨恨我的父。
JHN|15|24||我若佇怹中間呣曾行別人所未曾行的，怹就無罪；若是今我及我的父，怹亦有看見亦有怨恨。
JHN|15|25||這是欲應驗怹的律法所記載的話，講：『怹無緣故怨恨我。』
JHN|15|26||若是保惠師就是真理的神對父出的，我對父欲差伊就近恁；伊若到，欲為著我做干證。
JHN|15|27||恁亦欲做干證，因為恁對起頭及我佇啲。」
JHN|16|1||「諸個事我已經給恁講，互恁免致著觸。
JHN|16|2||人欲革恁出會堂，閣時到，凡若刣恁的人亦欲掠這做服事上帝。
JHN|16|3||怹欲行按呢，因為呣識父及我。
JHN|16|4||獨獨我有給恁講諸個，是互恁到時通記得我曾給恁講。」「我對起頭無給恁講諸個，是因為我及恁佇啲。
JHN|16|5||今我去歸佇差我的，恁中間無人問我，講：『你欲叨落去？』
JHN|16|6||干單為著我有給恁講諸個，恁已經滿心憂悶啦。
JHN|16|7||若是我將實情給恁講，我去，是做恁的利益；我無去，保惠師無來就近恁；若去，就欲差伊就近恁。
JHN|16|8||伊到，的確用罪、用義、用審判，來指正世間。
JHN|16|9||用罪，因為怹呣信靠我；
JHN|16|10||用義，因為我歸佇父，恁無閣看見我；
JHN|16|11||用審判，因為此世間的人君已經受審判。
JHN|16|12||「我猶有多多項欲給恁講，獨獨恁現今當bē起。
JHN|16|13||到真理的神來，伊欲導恁入佇一切的真理；因為伊呣是欲憑家己來講，是將伊所欲聽見的來講，閣欲用啲欲來的事報恁。
JHN|16|14||伊欲榮光我，因為伊欲對我所有的領受來報恁。
JHN|16|15||凡若父所有的，攏是我的；所以我講，伊欲對我所有的領受來報恁。」
JHN|16|16||「霎仔久，恁無看見我；閣霎仔久，恁就欲看見我。」
JHN|16|17||對按呢伊的學生有的相及講：「伊對咱講：『霎仔久，恁無看見我；閣霎仔久，恁欲看見我』；閣講：『因為我歸佇父。』這甚麼意思？」
JHN|16|18||所以怹講：「伊所講的『霎仔久』是甚麼意思？咱呣知伊啲講甚麼。」
JHN|16|19||耶穌知怹愛問伊，就給怹講：「我講『霎仔久，恁無看見我；閣霎仔久，恁欲看見我』，恁因為此個問來問去嗎？
JHN|16|20||我實實給恁講，恁欲啼哭、哀傷，世間欲歡喜；恁欲憂悶，若是恁的憂悶欲變做歡喜。
JHN|16|21||婦仁人欲生子就憂悶，因為伊的時到啦；嬰仔已經出世，無閣記得伊的苦痛，因為歡喜有人出世佇世間。
JHN|16|22||親像按呢，恁現今亦有憂悶，總是我欲閣見著恁，就恁的心欲歡喜；閣恁的歡喜無人給恁搶去。
JHN|16|23||當彼日，恁無欲問我甚麼。我實實給恁講，恁見若對父求的，伊就佇我的名欲互恁。
JHN|16|24||恁到今未曾佇我的名求甚麼，恁著求，就會得著，互恁的歡喜滿滿。」
JHN|16|25||「諸個事，我有用譬喻給恁講；時到，我無欲閣用譬喻給恁講，就是用父明明指示恁。
JHN|16|26||當彼時，恁欲佇我的名求；我無給恁講，我欲為著恁求父。
JHN|16|27||因為父家己疼恁；是為著恁有疼我，閣信我對父出來。
JHN|16|28||我對父出來，亦入世間；閣離開世間，來歸佇父。」
JHN|16|29||伊的學生講：「今你明明講，呣是用譬喻。
JHN|16|30||今阮知你無所呣知，呣免人問你，阮因為按呢信你對上帝出。」
JHN|16|31||耶穌應講：「今恁信嗎？
JHN|16|32||時欲到，亦已經到啦，恁諸個四散，逐人歸伊本身的所在，留我家己佇啲；總是我呣是家己佇啲，因為父及我佇啲。
JHN|16|33||我已經將諸個給恁講，互恁踮佇我有平安。佇世間，恁有苦難；獨獨恁通放心，我已經卡贏世間。」
JHN|17|1||耶穌講諸個，就抬目向天，講：「父啊，時到啦，願你榮光你的子，通互子榮光你；
JHN|17|2||親像你曾互子有權治理見有肉體的，欲互伊將永活賞賜見若你所互伊的人。
JHN|17|3||此個永活，就是識你──獨一真的上帝，及你所差的耶穌基督。
JHN|17|4||我已經榮光你佇地上，就是你所交代我行的工，我已經成伊。
JHN|17|5||父啊，今著互我及你相及有榮光，就是未有世間以前，我及你相及有的榮光。
JHN|17|6||「你所賞賜我出佇世間的人，我已經用你的名對怹顯明。怹本是你的，你用怹賞賜我，怹亦已經守你的道理。
JHN|17|7||今怹知，見若你所互我的，攏是對你來；
JHN|17|8||因為你所互我的話，我已經互怹，怹承受伊，亦確實知，我對你出，閣信你差我。
JHN|17|9||我為著怹求，呣是為著世間求，就是為著你所互我的人，因為怹是你的。
JHN|17|10||見若我的，就是你的；你的就是我的，閣我佇怹有得著榮光。
JHN|17|11||今了後，我無佇世間，怹佇世間；我歸佇你。聖的父啊，願你佇你的名就是你所互我的來保守怹，互怹做一個親像咱一樣。
JHN|17|12||我及怹佇啲的時，曾佇你的名，就是你所互我的來保守怹，我亦有照顧怹；其中無一個沈淪，只有彼個沈淪的人若定，互聖經得著應驗。
JHN|17|13||今我就近你，我猶踮世間講諸個話，欲互怹有我的歡喜滿滿佇怹的心內。
JHN|17|14||我已經將你的道理互怹。世間怨恨怹；因為怹無屬世間，親像我無屬世間。
JHN|17|15||我呣是求你互怹出世間，就是保守怹脫離歹的。
JHN|17|16||怹無屬世間，親像我無屬世間。
JHN|17|17||願你用真理互怹成聖；你的道理就是真理。
JHN|17|18||親像你差我入世間，我亦有差怹入世間。
JHN|17|19||我為著怹來做聖，互怹亦對真理來成聖。
JHN|17|20||「我呣若為著諸個人求，亦為著對怹的話來信我的人求，
JHN|17|21||互怹攏做一個。親像父，你踮佇我，我踮佇你，互怹亦按呢踮佇咱，就互世間信你差我。
JHN|17|22||你所互我的榮光，我已經互怹，互怹做一個，親像咱的做一個。
JHN|17|23||我踮佇怹，你踮佇我，互怹會完全來做一個，互世間知你差我，亦知你疼怹親像疼我一樣。
JHN|17|24||父啊，你所互我的，我愛怹佇我所佇啲的所在，亦及我相及佇遐，互怹看見你所賞賜我的榮光；因為創造世間以前，你已經疼我。
JHN|17|25||義的父啊，世間未識你，獨獨我有識你；諸個人亦識你有差我。
JHN|17|26||我曾用你的名指示怹，閣欲指示怹，互你疼我的疼痛踮佇怹，我亦踮佇怹。」
JHN|18|1||諸個話講了，耶穌及學生出去，過汲淪溪。佇遐有園，耶穌及伊的學生入去。
JHN|18|2||賣伊的猶大亦識彼個所在，因為耶穌及伊的學生沓沓聚集佇遐。
JHN|18|3||猶大已經領一隊兵，及諸個祭司頭以及法利賽人的差役，抬燈、及火把、及家私，來到遐。
JHN|18|4||耶穌知伊所欲抵著一切的事，就出去給怹講：「恁尋是誰？」
JHN|18|5||應講：「拿撒勒人耶穌。」耶穌給怹講：「我就是！」賣伊的猶大亦及怹相及啲徛。
JHN|18|6||耶穌一下給怹講「我就是」，怹就倒退跋倒佇地裡。
JHN|18|7||所以閣問怹：「恁尋是誰？」應講：「拿撒勒人耶穌。」
JHN|18|8||耶穌應講：「我已經給恁講，我就是。恁若尋我，著容允諸個人去。」
JHN|18|9||這是互伊前所講的話應驗，講：「你所互我的人，我無失落一個。」
JHN|18|10||西門彼得有刀，拔起來刜祭司頭的奴僕，削去伊的正耳；奴僕的名叫馬勒古。
JHN|18|11||耶穌就給彼得講：「收你的刀入鞘，父所互我的杯，我豈無欲飲嗎？」
JHN|18|12||對按呢兵隊及千總，以及猶太人的差役掠耶穌，縛伊，
JHN|18|13||代先帶伊去見亞那，因為伊是彼年的祭司頭該亞法的丈人。
JHN|18|14||前替猶太人打算講「一人為著百姓死是有利益的」就是此個該亞法。
JHN|18|15||西門彼得隨耶穌，閣有一個學生隨伊。此個學生是祭司頭所識的，就及耶穌入祭司頭的院。
JHN|18|16||若是彼得徛佇門外。所以彼個學生就是祭司頭所識的，出去及顧門的查某人講，就導彼得入去。
JHN|18|17||顧門的女婢給彼得講：「你亦敢是此人的學生嗎？」伊講：「呣是。」
JHN|18|18||諸個奴僕及差役因為寒，將炭起火，徛啲烘燒；彼得亦及怹徛啲烘。
JHN|18|19||祭司頭就問耶穌論伊的學生及伊的教示。
JHN|18|20||耶穌應講：「我是顯然對世間人講。我常常佇會堂及殿裡教示，就是猶太人攏聚集的所在；佇隱密的所在我未曾講甚麼。
JHN|18|21||啥事問我？通問聽的人，看我及怹講怎樣；怹知，我所講。」
JHN|18|22||講息，邊仔啲徛一個差役搧耶穌，講：「你應祭司頭按呢嗎？」
JHN|18|23||耶穌應伊講：「我若講呣著，通指正彼個呣著；若著，啥事拍我？」
JHN|18|24||耶穌猶原受縛，亞那差伊到祭司頭該亞法的所在。
JHN|18|25||彼時西門彼得徛啲烘火，就有人給伊講：「你亦敢是伊的學生嚄？」伊呣認，講：「呣是。」
JHN|18|26||有一個祭司頭的奴僕，是互彼得削耳仔者的親人，講：「我豈無看見你及伊佇園內嗎？」
JHN|18|27||彼得閣無認。雞隨時啼。
JHN|18|28||怹就帶耶穌對該亞法的所在到公堂，彼霎天昲光。怹家己無入公堂，免得染著垃墋，才通食pôaⁿ過節。
JHN|18|29||所以彼拉多出來外面，就近怹，講：「恁告此人甚麼案件？」
JHN|18|30||應講：「此人若呣是歹人，阮就無將伊交互你。」
JHN|18|31||彼拉多就給怹講：「恁家己帶去，照恁的律法去辦伊。」猶太人給伊講：「阮無刣人的權。」
JHN|18|32||這是欲應驗耶穌前所講的話，指明伊欲甚麼款來死。
JHN|18|33||彼拉多閣入公堂，召耶穌來給伊講：「你是猶太人的王嗎？」
JHN|18|34||耶穌應講：「你講此個話是對你家己，抑是別人將我的事給你講啊？」
JHN|18|35||彼拉多應講：「我豈是猶太人嗎？你本國的人及諸個祭司頭將你交互我。你果然怎樣做啊？」
JHN|18|36||耶穌應講：「我的國呣是屬此世間；我的國若屬此世間，就我的差用的確爭戰，免得我交互猶太人。若是今我的國呣是對遮出。」
JHN|18|37||彼拉多就給伊講：「按呢，恁是王嗎？」耶穌應講：「你講我是王。我為著按呢出世，為著按呢臨到世間，欲替真理做干證。凡若屬真理的人聽我的聲」。
JHN|18|38||彼拉多講：「真理是甚麼？」講息，閣出去就近猶太人，給怹講：「我看伊無罪。
JHN|18|39||總是恁有例，到pôaⁿ過節我著放一個監犯互恁，恁愛我放猶太人的王互恁嗎？」
JHN|18|40||怹閣大聲喉叫講：「呣通此個，是著巴拉巴！」此個巴拉巴是土匪。
JHN|19|1||對按呢彼拉多用鞭拍耶穌。
JHN|19|2||兵丁用茦仔編做冕旒戴佇伊的頭殼，閣用紫色的袍給伊穿，
JHN|19|3||就近伊，講：「猶太人的王，平安啊！」就搧伊。
JHN|19|4||彼拉多閣出去外面給怹講：「你看，我導伊出來互恁，互恁知我查了看伊無罪。」
JHN|19|5||耶穌戴茦仔的冕旒，穿紫色的袍，出來外面。彼拉多閣給怹講：「你看，此個人！」
JHN|19|6||諸個祭司頭及差役看見伊，就大聲喉叫講：「釘伊十字架！釘伊十字架！」彼拉多給怹講：「恁家己掠去釘！因為我看伊無罪。」
JHN|19|7||猶太人應伊講：「阮有律法，也照此個律法，伊應該死，因為伊掠本身做上帝的子。」
JHN|19|8||彼拉多聽見此個話，就益發驚，
JHN|19|9||閣入公堂，給耶穌講：「你對叨落來？」若是耶穌無應伊。
JHN|19|10||彼拉多就給伊講：「你呣及我講嗎？豈呣知我有權通放你，亦有權通釘你佇十字架嗎？」
JHN|19|11||耶穌應伊講：「若呣是對頂面互你，就你無權通辦我。所以，將我交互你的人，伊的罪閣卡重。」
JHN|19|12||對按呢，彼拉多愛欲放伊，猶太人大聲喉叫講：「你若放此個人，就呣是該撒的朋友。因為凡若掠家己做王的，是背叛該撒。」
JHN|19|13||彼拉多聽見諸個話，就導耶穌出來，也家己坐佇公座，佇一個名叫「舖石的所在」，希伯來的話叫做勒巴大。
JHN|19|14||彼日就是備辦pôaⁿ過節的日，約略日中晝。就給猶太人講：「你看，恁的王！」
JHN|19|15||怹大聲喉叫講：「除去！除去！釘伊佇十字架！」彼拉多給怹講：「我將恁的王釘十字架嗎？」諸個祭司頭應講：「該撒以外，阮無王。」
JHN|19|16||對按呢就將耶穌交互怹去釘十字架。
JHN|19|17||怹就收伊。耶穌家己夯伊的十字架出去，到一個名叫「頭殼碗」的所在，希伯來的話叫做各各他。
JHN|19|18||佇遐釘伊十字架，閣有二人及伊同釘，一旁一個，耶穌佇中央。
JHN|19|19||彼拉多亦寫斬條，下佇十字架，寫講：「猶太人的王，拿撒勒人耶穌。」
JHN|19|20||猶太人多多讀此個斬條；因為耶穌受釘的所在近城，閣所寫的是用希伯來、羅馬、希利尼的文字。
JHN|19|21||所以猶太人諸個祭司頭給彼拉多講：「莫得寫『猶太人的王』，著寫『伊家己講：我是猶太人的王』。」
JHN|19|22||彼拉多應講：「我所寫的，已經寫了啦。」
JHN|19|23||兵丁已經釘耶穌佇十字架，就提伊的衫分做四份，逐個兵得著一份；閣提伊的內衫，此領內衫無合鑆，是頂下透織的。
JHN|19|24||所以相及講：「莫得拆裂，著來拈鬮，看是誰得著。」這是欲應驗聖經所講：怹相及分我的衫，拈鬮我的衣服。
JHN|19|25||兵丁果然做諸個事。徛佇耶穌十字架邊，有伊的老母及伊的老母的姊妹，革流巴的某馬利亞，及抹大拉的馬利亞。
JHN|19|26||耶穌看見老母及所疼的學生徛佇邊頭，就對老母講：「老母啊，看，你的子！」
JHN|19|27||閣對學生講：「看，你的老母！」對彼時，彼個學生接接伊到家己的家。
JHN|19|28||此個代誌以後，耶穌知眾項事已經明白，因為欲互聖經的話應驗，就講：「我嘴乾。」
JHN|19|29||佇遐有一個器具貯醋滿滿，怹就提海絨浸醋，縖牛膝草托到伊的嘴。
JHN|19|30||耶穌已經受醋，就講：「事明白啦！」就俯頭氣斷。
JHN|19|31||彼時是備辦節的日，猶太人愛免得佇安息日留身屍佇十字架，因為此個安息日是大的日，所以求彼拉多教人摃折怹的腳骨，來收怹。
JHN|19|32||兵丁到，摃折頭一個的腳骨，以及彼個及伊同釘者的腳骨。
JHN|19|33||到佇耶穌，看見伊已經死，就無摃折伊的腳骨。
JHN|19|34||獨獨有一個兵用槍鑿伊的脅下，血及水連鞭流出。
JHN|19|35||看見的人做干證──伊的干證是真，家己知所講是實──互恁亦會信。
JHN|19|36||因為諸個代誌成，是欲應驗聖經所講：「伊的骨無一支欲受拍碎。」
JHN|19|37||閣聖經有一句講：「人欲看怹所鑿的。」
JHN|19|38||諸個代誌以後，有亞利馬太的約瑟，是耶穌的學生，獨獨驚猶太人，才暗靜做學生。伊來求彼拉多，准伊去收耶穌的身屍。彼拉多允准，就來收伊的身屍去。
JHN|19|39||閣有尼哥底某，起頭曾暝時就近耶穌的亦來，帶沒藥摶沈香約略一百斤。
JHN|19|40||怹就收耶穌的身屍，用幼苧布及香料包伊，照猶太人埋葬的例。
JHN|19|41||釘十字架的所在有園，園內有新的墓，攏未曾有人葬的。
JHN|19|42||彼日是猶太人備辦節的日，閣因為彼個墓近，所以安置耶穌佇遐。
JHN|20|1||七日的頭一日清早，天猶未光，抹大拉的馬利亞到墓，看見石已經對墓徙開，
JHN|20|2||就走去就近西門彼得及別個學生，就是耶穌所疼彼個，給怹講：「有人將主移出墓，阮呣知下佇叨落。」
JHN|20|3||所以彼得及彼個別個學生出去，到墓。
JHN|20|4||二人平平走，彼個別個學生走做頭比彼得卡緊，代先到墓，
JHN|20|5||俯落看墓內，看見幼苧布下啲，獨獨無入去。
JHN|20|6||西門彼得隨後到，入墓，看見幼苧布下啲，
JHN|20|7||閣看見包頭殼的巾無及幼苧布做一位，是另外佇一所在捲啲。
JHN|20|8||彼時彼個代先到墓的學生亦入去，看見就信。（
JHN|20|9||因為怹猶未明白聖經的話，講伊的確著對死人中復活。）
JHN|20|10||對按呢二個學生倒去家己的家。
JHN|20|11||獨獨馬利亞徛佇墓外啲啼哭。哭的時，俯落看墓內，
JHN|20|12||看見二個天使，穿白衫，坐佇耶穌的身屍所曾安置的所在，一個佇頭，一個佇腳。
JHN|20|13||怹就給伊講：「婦仁人啊，啥事哭？」應伊講：「因為人將我的主移去，我呣知下伊佇甚麼所在。」
JHN|20|14||已經講諸個話，就翻身向後面，看見耶穌啲徛，也呣知伊是耶穌。
JHN|20|15||耶穌給伊講：「婦仁人啊，啥事啼哭？你尋是誰？」馬利亞拍算伊是顧園的，就給伊講：「頭家啊，你若有扛伊去，請給我講，下伊佇甚麼所在，我就去收伊。」
JHN|20|16||耶穌給伊講：「馬利亞啊！」伊就越轉身，用希伯來的話給伊講：「拉波尼！」（意思就是先生。）
JHN|20|17||耶穌給伊講：「莫得摸我，因為我猶未上去見父。你著去尋我的兄弟，給怹講，我上去見我的父，亦是恁的父，見我的上帝，亦是恁的上帝。」
JHN|20|18||抹大拉的馬利亞就去給學生講：「我已經看見主。」閣講主用諸個話給伊講。
JHN|20|19||彼日（就是七日的頭一日）已經暗，學生因為驚猶太人，就佇怹所住的所在關門。耶穌到，徛佇中間，給怹講：「願恁平安！」
JHN|20|20||已經講此個話，就用手及脅下互怹看。學生看見主，就歡喜。
JHN|20|21||耶穌閣給怹講：「願恁平安！我差恁，親像父有差我。」
JHN|20|22||已經講此個話，就對怹歕氣，講：「恁受聖神！
JHN|20|23||恁赦甚麼人的罪，就赦去，留甚麼人的罪，就留啲。」
JHN|20|24||有多馬稱做低土馬的，是十二學生的一個；耶穌到的時，伊無相及佇啲。
JHN|20|25||其餘的學生就給伊講：「阮諸個已經看見主啦。」若是多馬給怹講：「我若無看見伊手中釘的跡，無用我的指頭仔探伊釘的跡，無用我的手探伊的脅下，我決斷呣信。」
JHN|20|26||過八日，伊的學生閣再佇厝內，多馬亦佇啲，門已經關。耶穌到，徛佇中央講：「願恁平安！」
JHN|20|27||就給多馬講：「伸你的指頭仔來，看我的手；伸你的手，探我的脅下。莫得做呣信的，著做信的！」
JHN|20|28||多馬應講：「我的主啊！我的上帝啊！」
JHN|20|29||耶穌給伊講：「你因為看見我才信；許個無看見來信的人，有福氣。」
JHN|20|30||耶穌佇學生的面前閣有行多多神蹟，無記佇此本冊的。
JHN|20|31||獨獨記諸個互恁信耶穌是基督，是上帝的子，信就佇伊的名得著活。
JHN|21|1||諸個代誌以後，耶穌佇提比哩亞的海邊閣顯明家己互學生看。伊的出現記佇下底：
JHN|21|2||有西門彼得，多馬稱低土馬，加利利的迦拿人拿但業，西庇太的子，猶有學生二個，攏相及佇啲。
JHN|21|3||西門彼得給怹講：「我欲去討魚。」怹給伊講：「阮亦欲及你去。」就出去，上船；彼暝無掠著甚麼。
JHN|21|4||天昲光，耶穌徛佇海坪，若是學生呣知伊是耶穌。
JHN|21|5||耶穌就給怹講：「細子啊，恁有物配無？」怹講：「無」。
JHN|21|6||伊就給怹講：「拋網佇船的正旁，就會得著。」怹拋落去，就網拖bē起來，是因為魚多的緣故。
JHN|21|7||對按呢，耶穌所疼彼個學生給彼得講：「是主啦！」西門彼得一下聽見是主，因為褪腹裼，就用外衫來縖，跳落海。
JHN|21|8||其餘的學生，因為離坪無遠，約略三十丈，用細隻船來拖彼網的魚。
JHN|21|9||到上坪，看見有啲𤏸的炭，頂面有魚，閣有餅。
JHN|21|10||耶穌給怹講：「抵仔拋著的魚，掠幾尾來。」
JHN|21|11||西門彼得就起去，拖網上坪。有大尾魚滿滿，共一百五十三尾；魚雖然許多，網亦無裂。
JHN|21|12||耶穌給怹講：「來食早頓。」學生無人敢問伊：「你是是誰？」因為知伊是主。
JHN|21|13||耶穌到，提餅互怹，魚亦是按呢。
JHN|21|14||耶穌對死人中復活了後，出現互伊的學生看見，這是第三擺。
JHN|21|15||已經食早頓，耶穌給西門彼得講：「約翰的子西門，你疼我卡贏諸個嗎」，應講：「主啊，是，你知我疼你。」耶穌給伊講：「飼我的羊仔子。」
JHN|21|16||第二擺閣給伊講：「約翰的子西門，你疼我嗎？」講：「主啊，是，你知我疼你。」耶穌給伊講：「照顧我的羊。」
JHN|21|17||第三擺給伊講：「約翰的子西門，你疼我嗎？」彼得因為伊第三擺給伊講「你疼我嗎？」就憂悶，給伊講：「主，你無所呣知；你知我疼你。」耶穌給伊講：「飼我的羊仔。
JHN|21|18||我實實給你講，你少年的時，用帶家己縛，照所愛來行遊；獨獨到老，你欲伸手，別人就縛你，拖你到呣愛去的所在。」
JHN|21|19||（耶穌講這話是指彼得欲怎樣死，來榮光上帝。）已經講按呢，就給伊講：「隨我！」
JHN|21|20||彼得越轉身，看見耶穌所疼的學生隨怹，（就是前佇晚餐的時，向倚耶穌的胸坎講：「主啊，賣你的人是是誰？」）
JHN|21|21||彼得看見，就給耶穌講：「主啊，此人怎樣？」
JHN|21|22||耶穌給伊講：「我若愛伊佇啲到我來，及你甚麼干涉？你著隨我！」
JHN|21|23||對按呢此個話遍傳佇兄弟的中間，講此個學生bē死。若是耶穌呣是給伊講伊bē死，獨獨講：「我若愛伊長長佇啲到我來，及你甚麼干涉？」
JHN|21|24||為著諸個事做干證，來寫伊的人就是此個學生；閣咱知伊的干證是真。
JHN|21|25||耶穌所行猶有多多項，若隨一項來寫，我拍算，所記的冊世間貯bē了。
ACT|1|1||提阿非羅啊，我已經將耶穌對起頭所行所教示的，
ACT|1|2||直到伊託仗聖神命令所揀的使徒了後，受接接上天的日，逐項記載佇前的冊。
ACT|1|3||伊受害了後，曾用多多憑據，佇四十日的中間，出現互使徒看見，來顯明伊家己是活，續講論上帝國的事。
ACT|1|4||伊及怹聚集的時，命令怹，講：「呣通離開耶路撒冷，著聽候父所應允的，就是恁曾對我聽見的。
ACT|1|5||因為約翰用水行洗禮，獨獨恁閣無幾日，欲佇聖神受洗。」
ACT|1|6||按呢怹聚集的時，問伊講：「主啊，你佇此時欲將國復倒互以色列嗎？」
ACT|1|7||伊就給怹講：「父所下佇伊家己權內的時及期，呣是恁所通知。
ACT|1|8||獨獨聖神臨到恁的時，恁欲得著才能，閣佇耶路撒冷、遍猶太，及撒瑪利亞，直到地極，欲做我的干證。」
ACT|1|9||諸個話講了，怹啲看的時，耶穌受舉起上天，有雲接接伊，怹就看bē見。
ACT|1|10||伊去的時，怹向天注目看，忽然有二人穿白衫，徛佇身邊，
ACT|1|11||講：「加利利人啊，啥事徛啲看天？此個耶穌離別恁受接接上天，恁看伊按呢上天，伊亦欲照按呢來。」
ACT|1|12||彼時怹對彼個名叫橄欖的山，倒去耶路撒冷，此個山近耶路撒冷，相離開有安息日的路站。
ACT|1|13||已經入，就上怹所住的樓頂；有彼得、約翰、雅各、安得烈、腓力、及多馬、巴多羅買、及馬太、亞勒腓的子雅各，及西羅底的西門，及雅各的子猶大。
ACT|1|14||諸個人及幾若個婦仁人以及耶穌的老母馬利亞，參伊的兄弟，攏同心專務祈禱。
ACT|1|15||當時，同聚集的眾人，約略一百二十名，彼得佇兄弟中徛起來，
ACT|1|16||講：「兄弟啊，聖神借大衛的嘴，所讖語導人掠耶穌的猶大的，此個聖經應驗是應該。
ACT|1|17||因為伊曾及阮同列，閣佇此個工亦有份。
ACT|1|18||今此人用伊行不義所得著的工錢來買園，身軀仆落來，腹肚爆裂，腸仔攏流出。
ACT|1|19||踮佇耶路撒冷的人攏知，所以照怹的腔口叫彼區園做亞革大馬，就是「血園」。
ACT|1|20||因為詩篇記載，講：互伊的厝拋荒，無人佇遐徛；閣講：伊監督的職互別人擔當。
ACT|1|21||所以，主耶穌佇咱中間出入的時，
ACT|1|22||對約翰行洗禮起，到耶穌離別咱受接接的日，所有常常及阮做伴的人，佇怹中間著有一個及阮相及做伊復活的干證。」
ACT|1|23||對按呢舉二人，就是約瑟叫做巴撒巴，亦名猶士都，閣一個是馬提亞。
ACT|1|24||就祈禱講：「主啊，你是識眾人的心的，佇此二人中，指明叨落一人是你所揀的，
ACT|1|25||來有份佇此個工及使徒的職。就是猶大所離開，欲去伊家己的所在的。」
ACT|1|26||對按呢給怹拈鬮，拈著馬提亞；伊就及十一個使徒同列。
ACT|2|1||五旬節的期已經到，怹攏聚集佇一所在。
ACT|2|2||忽然，對天有聲，親像大風啲吹，充滿怹所坐歸間的厝，
ACT|2|3||就有啲分開的舌出現互怹看見，親像火的舌，歇佇逐人的頂面。
ACT|2|4||怹攏受聖神充滿，才開嘴講別樣的腔口，是照聖神所賞賜怹講的。
ACT|2|5||彼時，有虔誠的猶太人對天下逐國來的，住佇耶路撒冷。
ACT|2|6||此個聲一下起，眾人聚集紛紛亂亂，因為逐人聽見怹照伊家己的土腔來講，就攏卬愕；
ACT|2|7||奇怪講：「你看，諸個啲講的豈無一概是加利利人嗎？
ACT|2|8||怎樣咱聽怹講照咱逐人所出世的土腔啊？
ACT|2|9||咱諸個帕提亞人、米太人、以攔人，及踮佇米所波大米、猶太，及加帕多家、本都、及亞西亞、
ACT|2|10||弗呂家，及旁非利亞、埃及，近倚古利奈的呂彼亞，諸個地方的人，以及對羅馬來的出外人，有的是猶太人，有的是入猶太教的人，
ACT|2|11||革哩底人、亞拉伯人，攏聽怹用咱的腔口，來講上帝的大事。」
ACT|2|12||就攏卬愕躊躇，相及講：「這甚麼意思？」
ACT|2|13||亦有別人恥笑怹講：「怹是飲新酒啲醉。」
ACT|2|14||總是彼得及十一個使徒徛啲，大聲給怹講：「猶太人及攏總徛起佇耶路撒冷的百姓啊，恁著知此個，亦著致意聽我的話。
ACT|2|15||諸個人呣是酒醉；親像恁所拍算，因為此霎抵才頂晡九點鐘。
ACT|2|16||這就是託先知約珥所講的，講：
ACT|2|17||上帝講：佇路尾的時日，我欲用我的神降落佇凡有肉體的。恁的後生恁的查某子欲做先知講話；恁的少年人欲看見異象；恁的老人欲得著眠夢。
ACT|2|18||佇許個日，我也欲用我的神降落佇我的奴僕女婢，怹亦欲做先知來講。
ACT|2|19||頂面佇天裡，我欲顯出奇事；下面佇地裡，我欲顯出神蹟；就是血，及火，及煙霧。
ACT|2|20||日欲變做暗，月欲變做血；佇主大閣榮顯的日未到的代先。
ACT|2|21||閣凡若求叫主的名的，會得著救。
ACT|2|22||「以色列人啊，著聽我的話：拿撒勒人耶穌，上帝曾用伊佇恁中間行各樣的權能、奇事，及神蹟，來對恁證明伊，這就是恁所知的。
ACT|2|23||伊照上帝定著的旨意及代先知的已經受解送，恁諸個借不法的人的手，釘十字架害死伊。
ACT|2|24||總是上帝解放許個死的苦痛，互伊復活，是伊bē會互死所把縛。
ACT|2|25||因為大衛有指伊講：我看主常常佇我的面前；伊踮佇我的正旁，互我免搖動。
ACT|2|26||所以，我的心歡喜，我的舌快樂；閣我的肉體也欲踮佇向望中。
ACT|2|27||因為你無欲將我的靈魂放下佇陰間，也無欲互你的聖者抵著朽爛。
ACT|2|28||你曾用活命的路指示我，欲互我佇你的面前滿心快樂。
ACT|2|29||「兄弟啊！先祖大衛的事，我通好膽對恁講：伊已經死，閣埋葬，伊的墓到今仔日猶佇咱中間。
ACT|2|30||伊既然是先知，閣知上帝曾及伊咒誓，欲佇伊後裔中設立一人坐伊的座位，
ACT|2|31||伊代先看出按呢，就論基督的復活講：伊無放下佇陰間；亦伊的肉體無抵著朽爛。
ACT|2|32||此個耶穌，上帝已經互伊復活，阮諸個攏做伊的干證。
ACT|2|33||伊既然互上帝的正手舉伊高高，閣對父受所應允的聖神，就將此個降落，就是恁所看見所聽見的。
ACT|2|34||因為大衛未曾上天，獨獨家己講：主給我的主講：你坐我的大旁，
ACT|2|35||聽候我互你的對敵做你的腳踏椅。
ACT|2|36||「按呢，以色列全家著確實知，此個耶穌，上帝已經設立伊做主，做基督，就是恁所釘佇十字架的。」
ACT|2|37||眾人聽了，心內刺鑿，對彼得及其餘的使徒講：「兄弟啊，阮著怎樣做？」
ACT|2|38||彼得給怹講：「恁著反悔，逐人佇耶穌基督的名受洗禮，到互恁的罪赦免，閣欲受聖神的賞賜；
ACT|2|39||因為所應允的歸佇恁及恁的子孫，以及攏總遠遠的人，就是見若主──咱的上帝所欲召的。」
ACT|2|40||閣另外用多多話干證，來苦勸怹講：「恁著救家己脫離此個邪的世代。」
ACT|2|41||對按呢接納怹的話的人攏受洗禮。彼日，約略加添三千人，
ACT|2|42||常常專務使徒的教示，相及交陪，擘餅，祈禱。
ACT|2|43||眾人攏驚惶；使徒閣行多多奇事神蹟。
ACT|2|44||信的人攏聚集佇一所在，所有的物公家用，
ACT|2|45||閣賣物產、家業，照逐人所欠用分互怹。
ACT|2|46||日日同心專務佇殿內，也佇人家擘餅，用歡喜、誠實的心來食，
ACT|2|47||謳咾上帝，亦得著眾百姓歡喜怹。主將得救的人日日加添互怹。
ACT|3|1||三點鐘祈禱的時，彼得及約翰上殿。
ACT|3|2||有一人，對出世就軟腳，逐日互人扛來，下佇殿門（就是彼個叫做美的門），欲求入殿的人捨施
ACT|3|3||看見彼得、約翰的欲入殿，就求捨施。
ACT|3|4||彼得及約翰注目看伊，講：「看阮！」
ACT|3|5||伊就注神看因，向望對因有所得著。
ACT|3|6||若是彼得講：「金銀我攏無，獨獨我所有的互你：佇拿撒勒耶穌基督的名，你起來行！」
ACT|3|7||就牽伊的正手，互伊起來；伊的腳及腳目連鞭勇健，
ACT|3|8||就跳起來，徛的，閣行，及因入殿，亦行，亦跳，亦謳咾上帝。
ACT|3|9||眾百姓看見伊的行、的謳咾上帝；
ACT|3|10||閣認得伊是平素坐佇殿的美門求捨施的，就因為伊所抵著的事，滿心奇怪、卬愕。
ACT|3|11||彼人牽彼得、約翰的時，眾百姓大奇怪，一齊走來就近in，佇彼個名叫所羅門的兩廊。
ACT|3|12||彼得看見，就對百姓講：「以色列人啊，啥事掠此個做奇怪？啥事注目看阮，那親像阮用家己的才能抑是敬虔互伊行？
ACT|3|13||亞伯拉罕、以撒、雅各的上帝，就是咱列祖的上帝，已經榮光伊的奴僕耶穌；就是恁諸個所送交的。閣佇彼拉多的面前，當伊擬欲放伊的時，恁閣呣認伊。
ACT|3|14||按呢恁呣認彼個聖閣義者，反轉求伊用一個兇犯互恁。
ACT|3|15||恁害死活命的人君，就是上帝對死人中互伊復活者；阮諸個做伊的干證。
ACT|3|16||因為信伊的名，就伊的名互此個恁所看所識的人勇健；是彼個對伊來的信，互伊齊全好佇恁眾人的面前。
ACT|3|17||兄弟啊，今我知恁按呢行是對呣知影，恁的官府也是按呢。
ACT|3|18||獨獨上帝用眾先知的嘴，讖語伊的基督所欲受的害，伊有按呢應驗伊。
ACT|3|19||所以，恁著反悔來越轉頭，互恁的罪會得擦消，互安樂的日期會對主的面前來；
ACT|3|20||閣主欲差為著恁代先定著的基督，就是耶穌。
ACT|3|21||天的確著接納伊，到萬物復倒的時，就是上帝對創世以來、用伊聖先知的嘴所講的。
ACT|3|22||摩西曾講：『主──上帝欲佇恁兄弟的中間給恁逞起一個先知親像我，凡若伊所給恁講，恁著聽伊。
ACT|3|23||凡若呣聽此個先知的，欲對百姓的中間一盡滅伊。』
ACT|3|24||閣諸個先知對撒母耳以來，見有講的，攏是傳報諸個日。
ACT|3|25||恁是先知的子孫，承接上帝及恁列祖所立的約，就是給亞伯拉罕講：『天下萬族欲佇你的後裔得著福氣。』
ACT|3|26||上帝已經逞起伊的奴僕，差伊來代先賜福互恁，就是互恁逐人越轉，離開恁的歹。」
ACT|4|1||in對百姓講話的時，諸個祭司及殿司，以及撒都該人忽然到。
ACT|4|2||因為in教示百姓，閣引起耶穌，來傳對死人中復活的道理，就大呣歡喜，
ACT|4|3||對按呢下手掠in；因為日暗，關in佇監裡來聽候隔日。
ACT|4|4||若是聽道理的人多多信，人額約略到五千。
ACT|4|5||隔日，in的官府、長老、經學士聚集佇耶路撒冷，
ACT|4|6||祭司頭亞那佇teh，閣有該亞法、約翰、亞歷山大，以及凡若屬祭司頭的宗族亦佇啲teh，
ACT|4|7||互in徛佇中央，問講：「恁用甚麼權能，用甚麼名行此個代誌啊？」
ACT|4|8||彼得彼時互聖神充滿，對in講：
ACT|4|9||「百姓的官府及長老啊，阮諸個今仔日若為著行佇軟弱的人的好事來受審問，看伊按怎樣得救，
ACT|4|10||就恁眾人及通以色列百姓著知，是佇拿撒勒人耶穌基督的名恁所釘佇十字架、上帝互伊對死人中復活的就是佇伊的名，此人好好徛佇恁的面前。
ACT|4|11||伊就是恁師傅所呣揲的石，已經成做厝角的頭。
ACT|4|12||閣佇別個並無拯救；因為佇天下，無賞賜別個名佇人的中間，互咱踮佇伊來得救。」
ACT|4|13||眾人看見彼得、約翰的好膽，閣知in是無學問的平常人，就奇怪，閣認得in曾隨耶穌；
ACT|4|14||亦看見得著好的人及in相及徛teh，就無話通辯駁。
ACT|4|15||才教in出會所，也相及議論講：
ACT|4|16||「諸個人欲怎樣辦in？in顯然行神蹟，tiam佇耶路撒冷的人攏知，咱諸個boe講無得。
ACT|4|17||總是免得此個事益發報揚佇百姓的中間，咱著哄in，斷斷呣通閣將此個名對人講。」
ACT|4|18||就叫in來，禁止in千萬呣通用耶穌的名來講起，來教示。
ACT|4|19||若是彼得、約翰應講：「聽恁卡過頭聽上帝，佇上帝的面前合宜抑無，恁才擬斷！
ACT|4|20||因為阮所曾看曾聽的，boe得通無講。」
ACT|4|21||許個人因為百姓的緣故，想無步通刑罰in，就閣再哄喝，才放in。是眾人為著in所行的來歸榮光上帝。
ACT|4|22||因為對神蹟得著醫好的人已經四十外歲。
ACT|4|23||in已經得著解放，就去尋in的朋友，將諸個祭司頭及長老所講的話對in講。
ACT|4|24||in聽見，就同心出聲對上帝講：「主宰啊！你是創造天、地、海，及其中萬物的，
ACT|4|25||你曾對聖神，用你的奴僕──阮的祖大衛的嘴，來講：列邦啥事大受氣？諸個百姓啥事計謀空空的代？
ACT|4|26||地上的列王一齊徛teh，諸個官員也相及聚集，來對敵主，及伊的基督。
ACT|4|27||因為希律、本丟彼拉多，及外邦人以及以色列諸個百姓，果然聚集佇此個城，來攻擊你所抹油聖的奴僕耶穌，
ACT|4|28||來行你的手，你的旨意所代先定著一切欲成的事。
ACT|4|29||今，主啊，著鑑察許個人的哄喝，互你諸個奴僕好膽講你的道理，
ACT|4|30||照時伸你的手來醫病，互神蹟奇事對你聖的奴僕耶穌的名來成。」
ACT|4|31||祈禱息，聚集的所在大振動，眾人攏受聖神充滿，好膽講上帝的道理。
ACT|4|32||信的人攏一心一志，無人講伊所有的屬家己，是逐項物做公的。
ACT|4|33||使徒用大權能，干證主耶穌的復活；眾人也得著大恩典。
ACT|4|34||其中無欠缺的人；因為見有田園厝宅的攏賣伊，帶in所賣的銀，
ACT|4|35||下佇使徒的腳下，照逐人所欠用，分互in。
ACT|4|36||有利未族的人，出世佇居比路，名約瑟，使徒叫伊做巴拿巴（翻譯就是teh安慰的人）。
ACT|4|37||伊有園，就賣去，將所賣的銀帶來，下佇使徒的腳下。
ACT|5|1||若是有一人，名亞拿尼亞，及伊的某撒非喇賣伊的產業，將所賣的銀，暗靜留幾若份，伊的某亦知，
ACT|5|2||其餘的帶來下佇使徒的腳下。
ACT|5|3||彼得講：「亞拿尼亞！啥事撒但充滿你的心，來騙聖神，將賣園的銀暗靜留幾若份？
ACT|5|4||園猶未賣，豈呣是你的？賣了，彼個銀豈呣是你主意？你心內啥事想出此個代誌啊？你呣是騙人，就是騙上帝。」
ACT|5|5||亞拿尼亞聽見諸個話，就慄落去，斷氣；聽見的人攏大驚。
ACT|5|6||諸個少年人起來，收拾伊的身屍，扛出去埋葬。
ACT|5|7||約略過三點鐘久，伊的某亦入來，猶未知此個事。
ACT|5|8||彼得應伊講：「你給我講，恁賣園的價錢是即多嗎？」講：「著，是即多。」
ACT|5|9||若是彼得對伊講：「恁啥事同心來試主的神啊？你看，埋葬你的丈夫的，怹的腳已經到門口，亦欲扛你出去。」
ACT|5|10||婦仁人即時慄佇伊的腳前，斷氣。許個少年人入來，看伊已經死，就扛伊出去，埋葬佇伊丈夫的身邊。
ACT|5|11||全教會及見若聽見諸個代誌的攏大驚。
ACT|5|12||對使徒的手有行多多神蹟及奇事佇百姓的中間；眾人攏同心聚集佇所羅門的兩廊。
ACT|5|13||其餘的人無一個敢近倚怹，若是百姓尊重怹。
ACT|5|14||信來歸主的人益發加添，男女攏真多。
ACT|5|15||甚至有扛病人到佇街路，下佇舖仔，向望彼得經過的時，怹有的會互伊的影蔭著。
ACT|5|16||猶有多多人對耶路撒冷四圍的城來，導病人及互邪神所苦楚的，怹攏得著醫好。
ACT|5|17||獨獨祭司頭以及攏總同伊的人，就是撒都該黨，徛起來，滿心怨妒，
ACT|5|18||下手掠使徒，關怹佇公的監。
ACT|5|19||若是主的天使暝時開監門，導怹出，
ACT|5|20||講：「恁著去徛佇殿裡，用此個活命的話攏對百姓講。」
ACT|5|21||怹聽見諸個話，天昲光就入殿來教示。祭司頭及同伊的人到，招集公會及以色列百姓的老大，差人去監裡帶怹來。
ACT|5|22||衙役到地，尋怹無佇監裡，就倒來報講：
ACT|5|23||「阮看見監關到真堅固，顧守的人徛佇逐個門口；到開的時，尋無人佇內面。」
ACT|5|24||殿司及諸個祭司頭聽見諸個話，就為著怹大躊躇，呣知此個事欲怎樣。
ACT|5|25||有一人來報怹講：「恁所關佇監裡的人，現在徛佇殿裡教示百姓。」
ACT|5|26||殿司及衙役就去導怹來，呣敢用強，因為驚百姓，驚了互怹用石頭擲。
ACT|5|27||導來了，就互怹徛佇公會的面前；祭司頭問怹，講：
ACT|5|28||「阮曾嚴嚴禁恁，莫得用此個名教示人，恁就將恁的教示遍傳佇耶路撒冷，欲用此人的血歸佇阮！」
ACT|5|29||彼得及其餘的使徒應講：「順趁上帝卡過頭佇順趁人，是合宜。
ACT|5|30||恁所吊佇柴裡來害死的耶穌，咱列祖的上帝已經互伊復活。
ACT|5|31||此個耶穌，上帝用家己的正手舉起伊，做人君，做救主，欲將反悔及赦罪賞賜以色列百姓。
ACT|5|32||閣阮為著諸個事做干證，上帝所賞賜互順趁伊的人的聖神也做干證。」
ACT|5|33||In聽了盡在受氣，愛害死in。
ACT|5|34||獨獨有一個法利賽人，名迦瑪列，是眾百姓所敬重的教法師，起來徛佇公會中，吩咐互許個人暫時出去，
ACT|5|35||就對大家講：「以色列人啊，恁著家己謹慎，欲怎樣辦諸個人。
ACT|5|36||因為前有丟大出頭，家己誇口做大，倚伊的人約略四百，伊受thai，隨伊的人四散，無囉去。
ACT|5|37||此人以後，造家甲的時，閣有加利利的猶大出頭，引誘百姓趁伊；伊也滅無，隨伊的人攏四散。
ACT|5|38||今我給恁講，莫得插諸個人，放據在in！因為此個計謀、此個所做，若出佇人，的確欲敗壞；
ACT|5|39||若出佇上帝，恁就boe敗壞in，閣驚了恁也是及上帝交戰。」
ACT|5|40||In就趁伊，召使徒來，拍in，命令in莫得用耶穌的名來講，就放in。
ACT|5|41||使徒離開公會前，攏歡喜，是因為in得著看做會堪得為著此個名受凌辱。
ACT|5|42||就佇殿裡、佇人家教示人，傳耶穌做基督，逐日無息。
ACT|6|1||當彼時，學生加添多多，有講希利尼話的猶太人對希伯來人出怨言，因為逐日的供給無顧著in的寡婦。
ACT|6|2||十二個使徒叫眾學生來，對in講：「阮將上帝的道理放下teh來辦理食食，呣合宜。
ACT|6|3||所以兄弟啊，著對恁中間揀有好名聲、受神，及智慧充滿的七人，阮就設立in管理此個事。
ACT|6|4||阮欲專務祈禱、傳道。」
ACT|6|5||眾人歡喜此個話，就揀司提反，伊是有信及聖神滿滿的人，閣揀腓利、伯羅哥羅、尼迦挪、提門、巴米拿，及曾入猶太教的安提阿人尼哥拉，
ACT|6|6||互in徛佇使徒的面前。就祈禱，給in按手。
ACT|6|7||上帝的道理愈興旺；佇耶路撒冷學生的數額加添真多，祭司順服佇福音亦多多。
ACT|6|8||司提反受恩典及才能滿滿，行大的奇事神蹟佇百姓的中間。
ACT|6|9||彼時有會堂叫做利百地拿的、及古利奈的、亞歷山大的、以及對基利家、亞西亞來的幾若人，起來及司提反辯論。
ACT|6|10||司提反用智慧用神來講，怹bē會抵當，
ACT|6|11||就用人出來講：「阮曾聽見伊講謗瀆摩西及上帝的話。」
ACT|6|12||怹閣教唆百姓、及長老、及經學士，忽然到，掠伊，帶到公會，
ACT|6|13||叫假干證來，講：「此人講話攻擊此個聖的所在及律法無息。
ACT|6|14||因為阮曾聽見伊講，此個拿撒勒人耶穌欲毀壞此個所在，也欲改換摩西所傳互咱的規例。」
ACT|6|15||彼霎坐佇公會中的人攏注目看伊，看伊的面，親像天使的面。
ACT|7|1||祭司頭就講：「諸個事是按呢嗎？」司提反講：「列位父兄請聽！
ACT|7|2||咱的祖亞伯拉罕猶佇米所波大米未徛起哈蘭的時，榮光的上帝對伊顯現，
ACT|7|3||給伊講：『離開你的地方及宗族，到我所欲指示你的地方。』
ACT|7|4||彼時伊就出迦勒底人的地方，徛起佇哈蘭。伊的老父死了後，上帝對遐給伊徙到此所在就是恁今所徛起的。
ACT|7|5||佇遮並無產業互伊，連徛腳的所在也無；彼時伊猶未有子。若是上帝應允欲用此所在互伊做業續到伊的後裔。
ACT|7|6||總是上帝有按呢講：『伊的後裔啲欲出外佇異邦，人欲用怹做奴才，歹款待怹四百年久。』
ACT|7|7||上帝閣講：『怹做奴才所服事的國，我欲審判伊。後來怹欲出來，服事我佇此位。』
ACT|7|8||閣用割禮的約互伊。對按呢伊生以撒，第八日給伊行割禮。以撒生雅各；雅各生咱十二個祖。
ACT|7|9||「列祖怨妒約瑟，賣伊去埃及；若是上帝及伊佇啲，
ACT|7|10||救伊脫離攏總的苦難，互伊佇埃及王法老的面前得著恩典及智慧。法老就立伊總理埃及國及伊的全家。
ACT|7|11||抵著埃及、迦南遍地飢荒，大艱苦，咱的列祖尋無米糧。
ACT|7|12||雅各聽見埃及有五穀，就頭一擺差咱的列祖去。
ACT|7|13||到第二擺約瑟互兄弟識伊，約瑟的族法老續得著知。
ACT|7|14||約瑟就差人搬請老父雅各及全族七十五人來。
ACT|7|15||雅各就落去埃及，伊及咱的列祖死佇遐；
ACT|7|16||運棺到示劍，埋葬佇亞伯拉罕用銀對哈抹的子孫所買佇示劍的墓地。
ACT|7|17||「到上帝對亞伯拉罕用咒誓所應允的彼個期已經近，百姓就生湠興旺佇埃及，
ACT|7|18||到別個王呣識約瑟的起來管理埃及。
ACT|7|19||伊謀害咱的族，歹款待咱的祖，命令著棄拺怹的嬰仔，互怹bē活。
ACT|7|20||彼時，摩西出世，非常的清秀，養飼佇老父的家三月日。
ACT|7|21||受棄拺的時，法老的查某子拾去，養飼做家己的子。
ACT|7|22||摩西學習埃及人攏總的學問，講話行代誌攏有才能。
ACT|7|23||「將近四十歲，想欲去看伊的兄弟以色列的子孫；
ACT|7|24||看見一人受冤枉，就保護伊，替受屈的人伸冤，拍埃及人。
ACT|7|25||拍算兄弟會曉悟上帝用伊的手救怹；若是怹bē曉悟。
ACT|7|26||隔日，抵當怹啲相拍，愛互怹復和，就講：『恁是兄弟，啥事相欺負？』
ACT|7|27||彼個欺負厝邊的人拒絕伊，講：『是誰設立你做官府做審判司來治理阮啊？
ACT|7|28||你愛欲害死我，親像昨日害死彼個埃及人嗎？』
ACT|7|29||摩西因為此句話就走，出外佇米甸的地方；佇遐生二個子。
ACT|7|30||「過四十年，佇西奈山的曠野，莿帕火焰的中間，有天使對伊顯現。
ACT|7|31||摩西看了，奇怪所看見的，抵仔近倚欲認真看，就有主的聲講：
ACT|7|32||『我就是你的列祖的上帝，就是亞伯拉罕、以撒、雅各的上帝。』摩西愕愕惙，呣敢認真看。
ACT|7|33||主給伊講：『你的鞋著褪起來，因為你所徛的位是聖地。
ACT|7|34||我的百姓佇埃及，我實在看見怹的困苦，亦聽見怹的吐氣，就降臨來救怹。今你來！我欲差你去埃及。』
ACT|7|35||此個摩西就是怹所拒絕的講『是誰設立你做官府做審判司啊？』此個人，上帝託莿帕來對伊所顯現的天使，差伊做官府、做救贖的。
ACT|7|36||此個人導怹出，行奇事神蹟佇埃及、紅海，及曠野四十年久。
ACT|7|37||此個人就是彼個給以色列子孫講的摩西，講『上帝欲對恁兄弟的中間為著恁逞生一個先知親像我』。
ACT|7|38||此個人就是彼個佇曠野裡的會中及佇西奈山，對伊講話的天使，以及列祖相及佇啲的，伊亦得著活的詔命傳互咱。
ACT|7|39||咱的列祖呣愛順趁伊，反轉拒絕伊，心倒轉佇埃及，
ACT|7|40||給亞倫講：『你著給阮造神明，做頭導阮；因為此個導阮出埃及的摩西，呣知伊怎樣。』
ACT|7|41||彼時，怹就造牛仔，閣獻祭佇彼個像，歡喜怹家己的手所做的。
ACT|7|42||上帝就越輪轉，出在怹服事天象，親像先知的冊所記載講：以色列家啊，恁佇曠野歷過四十年，豈曾用牲禮祭物獻互我嗎？
ACT|7|43||恁扛摩洛的布棚及理番神的星，就是恁所造來拜的像。我欲遷徙恁佇巴比倫外。
ACT|7|44||「咱列祖佇曠野，有證據的會幕，親像對摩西講的吩咐著照所看見的款式來造伊。
ACT|7|45||後來上帝趕逐外邦人，佇咱的祖的面前，咱的祖及約書亞既然承接此個會幕，就帶伊入去踮佇彼個地方，直到大衛的時。
ACT|7|46||伊得著恩典佇上帝的面前，愛欲給雅各的上帝尋一個徛起的位；
ACT|7|47||獨獨所羅門才給伊起厝。
ACT|7|48||總是至高者無踮佇人的手所起的，親像先知講：
ACT|7|49||主講，天是我的座位，地是我的腳踏椅；恁欲給我起甚麼號的厝？抑是我安息的所在佇叨落啊？
ACT|7|50||諸個一切豈呣是我的手所創造的嗎？
ACT|7|51||「恁的頷頸硬、心及耳未受割禮的人，常常悖逆聖神！恁的祖按呢，恁也按呢。
ACT|7|52||先知中叨落一個無互恁的祖窘逐伊啊？許個讖語義者啲欲到的人，怹也害死怹；今此個義的恁曾送交，來害死伊。
ACT|7|53||對天使來設的律法，恁受著，也無守伊。」
ACT|7|54||怹聽見諸個話，心內盡在受氣，向伊咬牙切齒。
ACT|7|55||獨獨司提反互聖神充滿，注目看天，看見上帝的榮光，耶穌徛佇上帝的大旁，
ACT|7|56||就講：「看啊！我看見天開，人子徛佇上帝的大旁。」
ACT|7|57||怹大聲喉叫，掩耳孔，同心挨夾伊，
ACT|7|58||趕伊出城，用石頭擲伊。做干證的人將怹的衫下佇少年人名叫掃羅的腳前。
ACT|7|59||怹用石頭擲司提反，司提反求講：「主耶穌啊，接納我的神！」
ACT|7|60||閣跪落去大聲叫講：「主啊！莫得用此個罪歸佇怹！」講息，就睏。掃羅也歡喜伊死。
ACT|8|1||彼日，佇耶路撒冷的教會抵著大窘逐，使徒以外，攏四散佇猶太、撒瑪利亞諸個地方。
ACT|8|2||有敬虔的人埋葬司提反，為著伊搥胸大啼哭。
ACT|8|3||掃羅大陷害教會，入逐人的家，拖怹的男女送交落監。
ACT|8|4||對按呢許個四散的人遍行傳福音的道理。
ACT|8|5||腓利落去撒瑪利亞的城，用基督傳互怹。
ACT|8|6||眾人聽見，閣看見所行的神蹟，就同心意向腓利的話。
ACT|8|7||因為多多人有患著邪神，許個邪神大聲喉叫，出去；半旞的、跛腳的，亦多多得著醫好。
ACT|8|8||彼個城內大歡喜。
ACT|8|9||總是有一人，名叫西門，平素佇城內行邪術，自誇做大，互撒瑪利亞的百姓卬愕；
ACT|8|10||對細到大無呣意向伊，講：「此人是上帝的權能就是彼個稱做大者。」
ACT|8|11||怹意向伊的緣故，是因為伊久久用邪術，互怹卬愕。
ACT|8|12||到怹信腓利所傳的福音，論上帝的國及耶穌基督的名，就有男女受洗禮。
ACT|8|13||西門家己也信；已經受洗禮，常常跟隨腓利，看伊所行諸個神蹟大權能，就卬愕。
ACT|8|14||佇耶路撒冷的使徒聽見撒瑪利亞已經接納上帝的道理，就差彼得、約翰去怹遐。
ACT|8|15||怹已經落去，就替怹祈禱，互怹受聖神。
ACT|8|16||因為聖神猶未臨到怹一人，怹只有受洗禮歸佇主耶穌的名若定。
ACT|8|17||對按呢給怹按手，怹就受聖神。
ACT|8|18||總是西門看見對使徒的按手，就有聖神互人，才將錢獻互怹，
ACT|8|19||講：「亦將此個權互我，致到我的手所按的人受著聖神。」
ACT|8|20||獨獨彼得對伊講：「你的銀及你相及滅無！因為你拍算上帝的賞賜欲用錢來買。
ACT|8|21||你佇此個事無份無干涉；因為佇上帝的面前，你的心不正。
ACT|8|22||所以著反悔離開你此個歹，來求主，豈採你心內的念頭會得赦免。
ACT|8|23||因為我看見你入佇苦膽的中間，互不義捆縛。」
ACT|8|24||西門應講：「恁替我求主，互恁所講的攏無到佇我。」
ACT|8|25||怹已經做干證來傳主的道理，就倒去耶路撒冷佇撒瑪利亞人多多的鄉社傳福音。
ACT|8|26||主的天使對腓利講：「起來！對南勢去，到對耶路撒冷落去迦薩的路。」遐就是曠野。
ACT|8|27||就起來去，抵當有一個埃提阿伯人，就是埃提阿伯女王甘大基有權的太監，總管伊的銀庫，伊已經到耶路撒冷敬拜。
ACT|8|28||倒轉來，坐佇車裡，啲讀先知以賽亞的冊。
ACT|8|29||聖神給腓利講：「進前去！近倚彼張車。」
ACT|8|30||腓利走去就近伊，聽見伊啲讀先知以賽亞的冊，就講：「你所讀的，你會明白嗎？」
ACT|8|31||伊講：「無人指示我，豈可會？」就請腓利上車，相及坐。
ACT|8|32||所讀的聖經就是此段：伊互人牽，親像羊到受刣的所在，伊無開嘴；親像羊仔對剪毛的無出聲。
ACT|8|33||伊卑微的時，受無公義的審判。伊的世代是誰欲傳述？因為伊的活命對地上受奪去。
ACT|8|34||太監應腓利講：「請問，先知講此個話是指甚麼人？是指本身？抑是別人啊？」
ACT|8|35||腓利就開嘴對此個聖經起，用耶穌傳互伊。
ACT|8|36||行路的時，到有水的位，太監講：「你看，遮有水，我受洗禮有甚麼阻礙？」
ACT|8|37||｛腓利說：「你若是一心相信，就可以。」他回答說：「我信耶穌是基督是上帝的兒子。」〔台語羅馬譯本無此節！〕｝
ACT|8|38||就吩咐停車，腓利及太監二人落水，腓利就給伊行洗禮。
ACT|8|39||對水裡上來的時，主的神帶腓利去，太監無閣看見伊，因為做伊上路，也真歡喜。
ACT|8|40||後來腓利佇亞鎖都互人抵著；就遍行諸個城傳福音，直到該撒利亞。
ACT|9|1||掃羅猶久一味哄喝愛刣主的學生，去見祭司頭，
ACT|9|2||對伊求批互大馬色諸個會堂，若抵著趁此個路的人，無論男女，伊就通縳怹帶到耶路撒冷。
ACT|9|3||行近大馬色的時，忽然對天有光，圍纍照伊；
ACT|9|4||伊就跋倒佇地裡，聽見聲給伊講：「掃羅！掃羅！啥事窘逐我？」
ACT|9|5||伊講：「主啊！你是是誰？」講：「我就是你所窘逐的耶穌。
ACT|9|6||總是你著起來，入城，你所應該做的，欲給你講。」
ACT|9|7||同行的人靜靜徛啲，聽見聲，也無看見人。
ACT|9|8||掃羅對地裡起來，目睭展開，bē看見甚麼。人牽伊的手，導伊入大馬色；
ACT|9|9||歷過三日bē看見，無食也無飲。
ACT|9|10||佇大馬色有一個學生，名亞拿尼亞。主佇異象中給伊講：「亞拿尼亞啊。」伊講：「主啊，我佇遮。」
ACT|9|11||主對伊講：「起來！去彼條街路叫做直的，佇猶大的家，尋大數人，名掃羅。因為伊抵抵啲祈禱，
ACT|9|12||閣有看見一人，名亞拿尼亞，入來給伊按手，互伊會看見。」
ACT|9|13||若是亞拿尼亞應講：「主啊，我聽見多多人講，此人佇耶路撒冷曾怎樣大歹款待你諸個聖徒，
ACT|9|14||閣伊佇遮有諸個祭司頭的權通來縛見若求叫你的名的人。」
ACT|9|15||獨獨主給伊講：「做你去！伊是我揀選的器具，欲報揚我的名，佇外邦及國王，以及以色列子孫的面前。
ACT|9|16||我也欲互伊知，伊著因為我的名受偌多的艱苦。」
ACT|9|17||亞拿尼亞就去，入伊的厝，手按伊，講：「兄弟掃羅，主就是你來的時路中出現互你看的耶穌，差我來，互你會看見，閣得著聖神充滿。」
ACT|9|18||連鞭對伊的目睭有物磕落，親像魚鱗，伊就看見。起來受洗禮；
ACT|9|19||已經食就勇健。掃羅及大馬色的學生相及住幾若日，
ACT|9|20||連鞭佇諸個會堂宣傳耶穌，講伊是上帝的子。
ACT|9|21||聽見的人攏卬愕，講：「此人豈呣是彼個佇耶路撒冷殘害凡若求叫此個名的嗎？閣來遮，刁持欲縛，來拖怹交互諸個祭司頭。」
ACT|9|22||獨獨掃羅益發有能力，駁倒住佇大馬色的猶太人，辯明此個是基督。
ACT|9|23||過多多日，猶太人相及計謀欲刣伊，總是怹的計謀掃羅知。
ACT|9|24||怹亦日暝佇城門裡當等，欲刣伊。
ACT|9|25||若是伊的學生透暝將掃羅用籃對城牆給伊縋落去。
ACT|9|26||已經到耶路撒冷，欲及學生交陪，怹攏驚伊，呣信伊是學生。
ACT|9|27||獨獨巴拿巴導伊就近使徒，將伊佇路中怎樣看見主，主及伊講話，以及伊住大馬色怎樣好膽佇耶穌的名來傳，攏總講起。
ACT|9|28||就佇耶路撒冷及怹出入，好膽佇主的名來傳，
ACT|9|29||亦及講希利尼話的猶太人講話辯論；獨獨許個人圖謀欲刣伊。
ACT|9|30||兄弟知就送伊落該撒利亞，互伊倒去大數。
ACT|9|31||對按呢，遍猶太、加利利、撒瑪利亞的教會有平安，得著建立；行代誌敬畏主，也受聖神的安慰，人額愈加添。
ACT|9|32||彼得遍行四方的時，也落去就近踮佇呂大的聖徒；
ACT|9|33||佇遐抵著一人，名以尼雅，因為患著半süi，倒床八年。
ACT|9|34||彼得給伊講：「以尼雅，耶穌基督醫好你啦，起來！你的舖仔家己整頓。」伊連鞭起來。
ACT|9|35||見若住佇呂大及沙崙的人看見伊，就歸服主。
ACT|9|36||佇約帕有一個女徒，名大比大，翻譯就是多加；行好事及賑濟滿滿。
ACT|9|37||當時，破病死，人洗伊的身屍，下佇樓頂。
ACT|9|38||呂大近約帕；學生聽見彼得佇遐，就差二人去尋伊，求講：「請來阮遮，呣通延延。」
ACT|9|39||彼得就起身及怹去；已經到，導伊上樓。眾守寡人徛佇彼得的身邊啲哮，將多加及怹佇啲的時所做的衣服互伊看。
ACT|9|40||彼得就教眾人出去，跪落去祈禱，越轉身向身屍講：「大比大，起來！」伊的目睭展開，看見彼得，就起來坐。
ACT|9|41||彼得伸手扶伊起來，叫諸個聖徒及守寡人入來，將復活的多加交互怹。
ACT|9|42||通約帕攏知，就有多多人信主。
ACT|9|43||彼得佇約帕久久及一個礬皮師傅西門相及住。
ACT|10|1||佇該撒利亞有一人，名哥尼流，做「意大利營」的百總。
ACT|10|2||伊是敬虔的人，及全家敬畏上帝，多多賑濟百姓，常常祈禱上帝。
ACT|10|3||日時，約略三點鐘，佇異象中明明看見上帝的天使入來就近伊，對伊講：「哥尼流。」
ACT|10|4||伊注目看，真驚講：「主啊，有啥事？」就給伊講：「你的祈禱，你的賑濟已經上到上帝的面前做記念。
ACT|10|5||今你著差人去約帕，請彼個西門稱做彼得的來。
ACT|10|6||伊歇佇礬皮師傅西門兜，伊的厝佇海邊。」
ACT|10|7||及伊講話的天使已經退去，哥尼流就叫二個奴僕及一個敬虔的兵時常跟隨伊的，
ACT|10|8||將諸個代誌攏給怹講，就差怹去約帕。
ACT|10|9||隔日，怹行路已經近城。約略日中晝，彼得上厝頂祈禱，
ACT|10|10||真枵，愛食。人抵抵啲備辦頓，彼得的神魂遊佇象外，
ACT|10|11||就看見天開，有器具降落，親像大幅布，縛四個角頭，墜佇地裡，
ACT|10|12||內面有地上逐類四腳的獸，蟲thōa，及天中的飛鳥；
ACT|10|13||閣有聲對伊講：「彼得起來，刣來食！」
ACT|10|14||若是彼得講：「主啊，斷斷呣通！因為凡若粗俗的物及無清氣的，我未曾食。」
ACT|10|15||第二擺有聲閣對伊講：「上帝所互伊清氣的，你莫得掠做粗俗。」
ACT|10|16||按呢三擺，彼個器具連鞭收上天。
ACT|10|17||彼得心內啲躊躇，所看見的異象甚麼意思。抵抵彼霎哥尼流所差來的人有問到西門的厝，徛佇門外，
ACT|10|18||出聲啲問：「看有西門稱做彼得的歇佇遮抑無？」
ACT|10|19||彼得猶啲想異象的時，聖神給伊講：「有三人啲尋你。
ACT|10|20||今著起來，落去，及怹去，呣免僥疑，因為是我差怹。」
ACT|10|21||彼得落去見許個人，講：「我就是恁所尋的人，恁來是為著啥事？」
ACT|10|22||怹就講：「百總哥尼流是義人，閣敬畏上帝，互猶太全國所謳咾。奉聖的天使指示伊，著請你到伊的厝，續聽你的話。」
ACT|10|23||彼得就請怹入來，留怹歇啲。隔日，起身及怹去，閣有約帕的兄弟幾若人及伊同行；
ACT|10|24||閣隔日，入該撒利亞，哥尼流已經聚集伊的親人及好朋友啲聽候怹。
ACT|10|25||彼得抵仔入去的時，哥尼流迎接伊，仆佇伊的腳前，來拜伊。
ACT|10|26||總是彼得牽伊起來，講：「起來，我家己也是人。」
ACT|10|27||及伊講話就入去，看見多多人聚集，
ACT|10|28||就對怹講：「恁知，猶太人及別族的人親近抑是來往本是無合例，若是上帝已經指示我，無論甚麼人呣通講伊做粗俗無清氣。
ACT|10|29||所以我受請，無推辭就來。今問：恁請我甚麼意思？」
ACT|10|30||哥尼流講：「四日前，此個時，我佇厝內下晡三點鐘啲祈禱，就忽然有一人衣裳光映映，徛佇我的面前，講：
ACT|10|31||『哥尼流，佇上帝的面前你的祈禱已經聽見，你的賑濟已經得著記念。
ACT|10|32||今著差人到約帕，請西門稱做彼得的來，伊踮佇海邊礬皮師傅西門的厝。』
ACT|10|33||所以我連鞭差人到你遐。你來真好；今阮攏佇上帝的面前，愛欲聽主所命令你攏總的話。」
ACT|10|34||彼得開嘴講：「今我真正知上帝無用外貌取人。
ACT|10|35||獨獨佇逐邦國見有敬畏伊、來行義的人互伊歡喜接納。
ACT|10|36||上帝所寄互以色列子孫的話，對耶穌基督來傳和平的福音（伊是萬有的主）。
ACT|10|37||此個消息恁知是佇約翰所傳的洗禮以後，對加利利起，到遍猶太。
ACT|10|38||就是拿撒勒人耶穌，上帝有怎樣用聖神及才能抹伊。伊就四界行，做好事，醫好見若魔鬼所壓制的，因為上帝及伊佇啲。
ACT|10|39||見若伊佇猶太人的地方及耶路撒冷所行的，阮做干證。人就吊伊佇柴裡來害死伊。
ACT|10|40||到第三日，上帝互伊復活，續出現；
ACT|10|41||呣是互眾百姓看，是互上帝代先所揀選為著伊做干證的人看，就是阮諸個佇伊對死人中復活的了後及伊相及飲食的人。
ACT|10|42||伊閣命令阮傳互百姓，干證此個是上帝所立定，做活人、死人的審判司。
ACT|10|43||眾先知亦為著伊做干證：『就是凡若信伊的人，對伊的名得著罪赦。』」
ACT|10|44||彼得猶久啲講諸個話的時，聖神降臨佇見若聽道理的人。
ACT|10|45||奉割禮的信徒，及彼得相及來的，因為聖神的賞賜亦降落佇外邦人，就攏奇怪；
ACT|10|46||因為聽見怹用諸個腔口啲講，閣謳咾上帝做大。
ACT|10|47||彼得就應講：「諸個人已經受著聖神，親像咱一樣，是誰會禁得用水給怹行洗禮啊？」
ACT|10|48||就命令怹佇耶穌基督的名受洗禮。對按呢請伊住幾若日。
ACT|11|1||使徒及踮佇猶太的兄弟聽外邦人亦受上帝的道理。
ACT|11|2||到彼得上耶路撒冷的時，許個奉割禮的人及伊爭辯講：
ACT|11|3||「你曾入去就近無受割禮的人及怹相及食。」
ACT|11|4||若是彼得照次序對怹排列講：
ACT|11|5||「我佇約帕城祈禱，神魂遊佇象外的時，看見異象，有一個器具，親像大幅布，縛四個角頭，對天墜落，到我的面前。
ACT|11|6||我注目看，詳細想伊，看見有地上四腳的精牲，野獸、蟲thōa，及天中的飛鳥。
ACT|11|7||閣聽見有聲給我講：『彼得，起來，刣來食！』
ACT|11|8||我講：『主啊，斷斷呣通，因為凡若粗俗的物抑是無清氣的攏未曾入我的嘴。』
ACT|11|9||若是聲第二擺，對天應講：『上帝所互伊清氣的，你莫得掠做粗俗。』
ACT|11|10||親像按呢三擺，逐項物就閣收上天。
ACT|11|11||忽然，有三人對該撒利亞差來就近我的，抵抵徛佇阮所踮的厝外。
ACT|11|12||聖神給我講著及怹去，莫得分別。閣有此六個兄弟及我去，阮攏入彼人的厝。
ACT|11|13||伊就給阮講，按怎樣曾看見一個天使徛佇伊的厝，對伊講：『著差人到約帕，請西門稱做彼得的來，
ACT|11|14||伊欲用話給你講，你及你全家對諸個話欲得著救。』
ACT|11|15||我抵抵啲講的時，聖神降臨佇怹，親像起頭佇咱一樣。
ACT|11|16||我就記得主的話講：『約翰是用水行洗禮，獨獨恁欲佇聖神受洗。』
ACT|11|17||今上帝既然用此個恩賜互怹，親像佇咱信主耶穌基督的時所互咱的一樣；我是是誰，會阻擋上帝啊？」
ACT|11|18||許個人聽這話，就靜靜，亦歸榮光上帝，講：「按呢生，是上帝亦互外邦人反悔，來得著活命。」
ACT|11|19||為著司提反的事所生起的苦難來四散的人遍行到腓尼基、居比路、安提阿；無對別人講道理，只有對猶太人講若定。
ACT|11|20||若是其中有居比路、古利奈幾若人到安提阿，亦對希利尼人傳主耶穌的福音。
ACT|11|21||主的手及怹佇啲，信來歸佇主的，怹的數額不止多。
ACT|11|22||論到諸個人有消息傳到耶路撒冷互教會聽見，怹就差巴拿巴，去安提阿。
ACT|11|23||已經到，看見上帝的恩就歡喜，苦勸眾人，用心志，結聯佇主。
ACT|11|24||因為伊是好人，有聖神及信滿滿。對按呢加添多多人歸佇主。
ACT|11|25||伊去大數尋掃羅，
ACT|11|26||已經抵著，就導伊到安提阿。怹佇教會中聚集一年久，教示多多人。閣學生稱做「基督徒」是對安提阿起。
ACT|11|27||當彼時，有幾若個先知對耶路撒冷落去到安提阿。
ACT|11|28||其中一人，名亞迦布，起來徛，靠聖神來指明普天下欲大飢荒（當克勞丟的年間果然有此個事。）
ACT|11|29||對按呢學生定著意思逐人照伊的力量，寄去供給踮猶太的兄弟。
ACT|11|30||怹就照按呢行，對巴拿巴及掃羅經手寄交許個長老。
ACT|12|1||將近彼時，希律王下手陷害教會中幾若人，
ACT|12|2||用刀刣約翰的兄弟雅各。
ACT|12|3||看見猶太人歡喜，就閣掠彼得。彼時就是除酵的日。
ACT|12|4||已經掠，就關伊佇監裡，交互四班的兵顧守，每班四人，意思欲佇pôaⁿ過節後帶伊出，辦伊互百姓看。
ACT|12|5||對按呢彼得留佇監裡；獨獨教會替伊切切求上帝。
ACT|12|6||希律啲欲提伊出彼暝，彼得縛佇二條鐵鍊，睏佇二個兵的中間；閣顧守的人佇門外啲顧守。
ACT|12|7||忽然，有主的天使徛佇邊頭，房內有光啲照，搭彼得的脅下，叫伊醒，講：「緊緊起來！」鐵鍊就對伊的手落去。
ACT|12|8||天使給伊講：「著縖帶，穿鞋。」伊照按呢行。閣給伊講：「moa你的衫，隨我。」
ACT|12|9||就出來隨伊，呣知天使所做的是真，掠做是看見異象。
ACT|12|10||已經經過第一及第二顧守的所在，到透城的鐵門，彼個門為著怹家己開。就出去，行過一條街，天使連鞭離開伊。
ACT|12|11||彼得醒悟，講：「今我真正知主差伊的天使，救我脫離希律的手及猶太的百姓一盡所向望的。」
ACT|12|12||已經想明此個事，就到約翰稱做馬可的老母馬利亞的厝，佇遐有多多人聚集啲祈禱。
ACT|12|13||伊拍外門的時，有查某囝仔，名羅大，出來聽，
ACT|12|14||認得彼得的聲，因為歡喜的緣故無開門，走入去給人講：「彼得徛佇門外。」
ACT|12|15||若是怹對伊講：「你啲狂啦！」查某囝仔出力講：「真正是！」怹就講：「是伊的天使！」
ACT|12|16||彼得閣拍門無息。怹開門，看見伊，真卬愕。
ACT|12|17||伊搖手，教怹莫做聲，就對怹講起主怎樣導伊出監；閣講：「著將諸個事給雅各及兄弟講。」就出去，去別所在。
ACT|12|18||到天光，兵丁呣知彼得叨落去，就大擾動。
ACT|12|19||希律尋伊bē著，就審問顧守的兵，命令拖怹去刣。就離開猶太，落去該撒利亞徛起。
ACT|12|20||希律不止受氣推羅、西頓的人。總是許個人同心就近伊，拜託跟隨王的人臣伯拉斯都求和，因為怹的地方對王的地方得著米糧。
ACT|12|21||希律佇所定著的日期，穿王服，坐佇座位，當面對怹講。
ACT|12|22||百姓叫講：「這是上帝的聲，呣是人的聲。」
ACT|12|23||希律無歸榮光上帝，主的天使隨時拍伊，就互蟲咬，氣斷。
ACT|12|24||若是上帝的道理愈開闊，興旺。
ACT|12|25||巴拿巴、掃羅賑濟人的事辦明白，就對耶路撒冷倒轉，導約翰稱做馬可的相及去。
ACT|13|1||佇安提阿佇教會中，有先知及教師幾若人，就是巴拿巴及稱做尼結的西面、古利奈人路求，及分封的人君希律同培養的馬念，以及掃羅。
ACT|13|2||怹服事主、禁食的時，聖神講：「著給我分派巴拿巴、掃羅，來成我召怹去擔當的工。」
ACT|13|3||對按呢禁食祈禱，用手按怹，就差怹去。
ACT|13|4||怹已經奉聖神所差，落去西流基，對遐搭船去居比路。
ACT|13|5||佇撒拉米，傳上帝的道理佇猶太人諸個會堂，亦有約翰做怹的幫手。
ACT|13|6||行過通海嶼，到帕弗，抵著一個行邪術、做假先知的猶太人，名巴耶穌。
ACT|13|7||彼人常常及總督士求保羅相及踮。總督是聰明的人，伊召巴拿巴、掃羅來，愛聽上帝的道理。
ACT|13|8||獨獨彼個行邪術的以呂馬（伊的名翻譯就是行邪術的）抵敵怹二人，愛引誘總督互伊無信。
ACT|13|9||若是掃羅亦名保羅，互聖神充滿，注目看伊，講：
ACT|13|10||「嗐啊！你充滿眾項詭譎及奸惡的，魔鬼的子，眾項義的對敵，你混亂主諸個正路猶呣息嗎？
ACT|13|11||今你看，主的手佇你的身上，你欲睛暝，暫時bē看見日。」伊的目睭連鞭煙暈黑暗，四界求人牽伊。
ACT|13|12||總督看見所做的事，就信，大奇怪主的教示。
ACT|13|13||保羅及同伴對帕弗開船，到旁非利亞的別加，約翰離開怹，倒去耶路撒冷。
ACT|13|14||怹就對別加行，過去到彼西底的安提阿，當安息日入會堂坐啲。
ACT|13|15||律法及先知的冊讀明白，許個管會堂的，差人就近怹，講：「兄弟啊，恁若有苦勸百姓的話，請講。」
ACT|13|16||保羅起來徛，搖手，講：「列位以色列人及敬畏上帝的，請聽。
ACT|13|17||此個以色列百姓的上帝揀咱的列祖，當百姓出外佇埃及地的時給怹升高，抬起手導怹出遐；
ACT|13|18||閣佇曠野吞愞寬容怹，約略四十年久。
ACT|13|19||已經滅迦南地七族的人，就將彼個土地分互怹做業；
ACT|13|20||約略有四百五十年，諸個代誌了後，用士師互怹，到佇先知撒母耳。
ACT|13|21||以後百姓求一個王，上帝就將便雅憫支派的人基士的子掃羅互怹，歷過四十年久。
ACT|13|22||已經廢伊，就舉大衛做怹的王，干證伊講：『我得著耶西的子大衛，伊是合我的心，凡事欲遵趁我的旨意。』
ACT|13|23||對此人的後裔，上帝照所應允的，給以色列人立一個救主，就是耶穌。
ACT|13|24||當伊未出頭的時，約翰代先用反悔的洗禮宣傳佇以色列的眾百姓。
ACT|13|25||約翰啲欲盡伊的路站的時講：『恁拍算我是是誰？我呣是基督；有路尾我來的，我解伊的鞋帶亦bē堪得。』
ACT|13|26||「兄弟啊，亞伯拉罕的後裔及恁中間敬畏上帝的人，此個拯救的道已經傳到佇咱啦。
ACT|13|27||因為徛起佇耶路撒冷的人及怹的官府，呣識伊，亦呣識逐個安息日所讀先知的話，才擬定伊，抵抵是應驗諸個話；
ACT|13|28||雖然查伊無死罪，猶久求彼拉多刣伊；
ACT|13|29||凡若所記載指伊的話已經應驗，就對柴裡收伊落來，下佇墓內。
ACT|13|30||獨獨上帝對死人中互伊復活。
ACT|13|31||伊多多日互許個對加利利及伊上耶路撒冷的人看見，今怹有對百姓做伊的干證。
ACT|13|32||閣阮報恁好消息，就是早所應允列祖的，
ACT|13|33||今上帝有給咱的子孫應驗伊，因為伊有互耶穌復活。亦親像詩篇第二篇記載講：你就是我的子，我今仔日生你。
ACT|13|34||論到伊互伊對死人中復活，無閣歸佇朽爛，有按呢講：我欲用大衛聖、閣實在的恩惠互你。
ACT|13|35||閣別篇亦有講：你無欲互你的聖者抵著朽爛。
ACT|13|36||「因為大衛佇伊的世代遵趁上帝的旨意，就去睏，及伊的列祖相及下啲，來抵著朽爛；
ACT|13|37||獨獨上帝所互伊復活的，無抵著朽爛。
ACT|13|38||兄弟啊，按呢恁著知；對此人才有赦罪的道理傳互恁。
ACT|13|39||恁靠摩西的律法，所bē得著稱做義的事，見若靠此人，就一切得著稱做義。
ACT|13|40||所以，著謹慎，驚了先知的話到佇恁。
ACT|13|41||伊的話講：藐視的人啊，恁著看，來卬愕，來滅無；因為當恁的時日，我行一項事，就是雖然有人給恁講，恁也呣信的。」
ACT|13|42||怹出去的時，有人求怹佇後個安息日用諸個話閣給怹講。
ACT|13|43||會眾已經四散，猶太人及入怹的教敬虔的人，多多隨保羅、巴拿巴。怹及怹講話，勸怹長長踮佇上帝的恩。
ACT|13|44||後安息日，通城的人差不多攏聚集，來聽上帝的道理。
ACT|13|45||若是猶太人看見人許多，就滿心怨妒，辯駁保羅所講的，續謗瀆怹。
ACT|13|46||保羅、巴拿巴好膽講：「上帝的道理代先對恁講是應該；若是恁已經棄拺伊，擬斷家己bē堪得受著永活，今阮諸個欲轉向外邦人啦。
ACT|13|47||因為主曾按呢命令阮講：我已經設立你做外邦的光，互你做拯救的到佇地極。」
ACT|13|48||外邦人聽了，就歡喜，謳咾上帝的道理；凡若受定著欲得著永活的人攏信。
ACT|13|49||對按呢主的道理遍傳佇彼個地方。
ACT|13|50||獨獨猶太人催迫敬虔、尊貴的婦仁人及城內的頭人，生事窘迫保羅、巴拿巴，將怹趕出境外。
ACT|13|51||若是怹對眾人拂去腳的土粉，就去以哥念，
ACT|13|52||學生滿心歡喜，閣互聖神充滿。
ACT|14|1||怹佇以哥念相及入猶太人的會堂，來講論，致到猶太人及希利尼人多多來信。
ACT|14|2||若是許個呣順趁的猶太人搖動外邦人的心，互怹怨恨諸個兄弟。
ACT|14|3||怹就踮遐多多日，倚靠主好膽來講，主賞賜神蹟奇事對怹的手來成，干證伊恩典的道理。
ACT|14|4||城內的眾人就分旁，有的隨猶太人，有的隨使徒。
ACT|14|5||彼時，外邦人、猶太人，及怹的序大，愛挨夾凌辱，用石頭擲怹。
ACT|14|6||怹知，就逃走去呂高尼的路司得、特庇諸個城，及周圍的地方，
ACT|14|7||佇遐傳福音。
ACT|14|8||佇路司得有一人坐啲，雙腳無力，是對出世就軟腳，攏未曾行。
ACT|14|9||伊聽保羅講道理，保羅注目看伊，看見伊有信通得著好，
ACT|14|10||就大聲講：「起來，雙腳徛正挺身！」彼人就跳起來行。
ACT|14|11||眾人看見保羅所做，就用呂高尼的腔口大聲講：「諸個神明借人的形臨到咱啦。」
ACT|14|12||就稱巴拿巴做宙斯，因為保羅出頭講話，稱伊做希耳米。
ACT|14|13||城外宙斯的祭司牽牛仔，提花環到門前，欲及眾人獻祭。
ACT|14|14||若是使徒巴拿巴、保羅聽見，就拆裂衫，跳出來眾人的中間，叫講：
ACT|14|15||「恁大家，啥事行按呢？阮諸個亦是人，及恁同情。傳福音，互恁離開諸個無影跡的，來歸佇真活的上帝，就是創造天、地、海及其中萬物者。
ACT|14|16||伊佇代先的世代，容允萬邦行怹的路；
ACT|14|17||若是伊未曾無為著本身顯出證據，就是行好事，給恁對天落雨，照時出果子，用日食及歡喜充滿恁的心。」
ACT|14|18||怹講按呢，僅僅仔禁止眾人無祭獻怹。
ACT|14|19||總是有猶太人對安提阿、以哥念來，教唆眾人，就用石頭擲保羅，拍算伊已經死，就拖伊出城外。
ACT|14|20||若是學生圍伊，伊就起來，入城。隔日，及巴拿巴離開遐去特庇，
ACT|14|21||已經傳福音佇彼個城，互多多人來做學生，就倒轉去路司得、以哥念、安提阿，
ACT|14|22||堅固學生的心，勸怹長長踮佇信；閣講：「咱著對多多艱苦，來入上帝的國。」
ACT|14|23||怹佇逐個教會給怹設立所揀的長老，禁食祈禱，就將怹交託佇怹所信的主。
ACT|14|24||就經過彼西底，到旁非利亞。
ACT|14|25||已經講道理佇別加，就落去亞大利，
ACT|14|26||對遐搭船，到安提阿。就是怹曾佇遐受交託、佇上帝的恩典、來行怹所圓滿的工。
ACT|14|27||已經到，聚集教會，講起上帝所及怹行一切的事，亦講上帝按怎樣給外邦人開信的門。
ACT|14|28||就及學生相及住嶄然久。
ACT|15|1||有幾若人對猶太落來，教示兄弟講：「若無遵趁摩西的律例受割禮，就恁bē得著救。」
ACT|15|2||保羅、巴拿巴已經及怹大相爭辯論；兄弟就派保羅、巴拿巴及怹中間另外幾若人，將所辯論的事，上耶路撒冷見使徒及長老。
ACT|15|3||對按呢教會送怹起身。怹就經過腓尼基、撒瑪利亞，講起外邦人的歸正，互眾兄弟大歡喜。
ACT|15|4||到耶路撒冷，互教會及使徒長老接納怹，就講起上帝所及怹行一切的事。
ACT|15|5||若是有幾若個信徒，屬法利賽黨的，起來講：「的確著給怹行割禮，命令怹守摩西的律法。」
ACT|15|6||使徒長老聚集參詳此節事；
ACT|15|7||已經辯論久久，彼得就起來，對怹講：「列位兄弟啊，恁攏知早上帝佇恁中間揀我，互外邦人對我的嘴聽見福音的道理，來信。
ACT|15|8||閣識人的心的上帝給怹做干證，用聖神賞賜怹，親像賞賜咱一樣；
ACT|15|9||無分別怹及咱，是用信清氣怹的心。
ACT|15|10||今啥事試上帝，用咱的祖及咱所bē背的軛下佇學生的頷頸啊？
ACT|15|11||咱是對主耶穌的恩得救，親像怹一樣，這是咱所信。」
ACT|15|12||眾人攏靜靜，聽巴拿巴、保羅講起上帝用怹佇外邦人的中間所行諸個神蹟奇事。
ACT|15|13||講息，雅各就應講：「列位兄弟啊，請聽我講。
ACT|15|14||西面已經講起上帝起頭怎樣眷顧外邦人，對怹中間取百姓來歸佇伊的名；
ACT|15|15||諸個先知的話也及此個事相合。
ACT|15|16||親像所記載講：諸個代誌了後，我欲倒轉來，閣起大衛倒落去的布棚，欲閣起許個破壞的來建立伊，
ACT|15|17||互其餘的百姓，及見若奉我的名的外邦人，攏尋主。
ACT|15|18||諸個話是對世間的起頭顯明諸個代誌的主所講的。
ACT|15|19||「所以我拍算，外邦人歸主的呣通攪擾伊；
ACT|15|20||獨獨寫批，吩咐怹禁戒偶像的污穢及淫亂，及食勒死的物及血。
ACT|15|21||因為對早以來，佇逐個城有傳摩西的冊，就是逐個安息日，佇會堂所讀的。」
ACT|15|22||彼時，使徒長老及通教會決意對怹中間揀人，就是稱做巴撒巴的猶大及西拉。此二人就是兄弟中出擢的。差怹及保羅、巴拿巴同去安提阿。
ACT|15|23||用批交代怹的手，講：「使徒及諸個老兄弟請安踮佇安提阿、敘利亞、基利家外邦中諸個兄弟。
ACT|15|24||因為聽見，幾若人對阮中間出去，用話攪擾恁，拍亂恁的心。其實呣是阮所命令的。
ACT|15|25||阮諸個已經同心決意，揀人，差伊及阮所疼的巴拿巴、保羅就近恁。
ACT|15|26||此二人是為著咱的主耶穌基督的名無惜生命的。
ACT|15|27||所以差猶大及西拉，怹也欲親嘴講起諸個事。
ACT|15|28||因為聖神及阮決意除此幾項要緊的事以外，無用重擔下佇恁的身，
ACT|15|29||就是禁戒祭偶像的物及血，及勒死的物及淫亂。恁若禁戒諸個就會亨通。願恁平安！」
ACT|15|30||怹奉差，就落去安提阿，已經聚集眾人，就將批交怹。
ACT|15|31||眾人讀了，歡喜許個安慰的話。
ACT|15|32||猶大、西拉本身也是先知，用多多話安慰兄弟，來堅固怹。
ACT|15|33||踮遐有許久，兄弟就互怹平安倒去就近差怹的。
ACT|15|34||｛獨獨西拉定意仍踮佇遐。〔台語羅馬譯本無此節！〕｝
ACT|15|35||若是保羅、巴拿巴踮佇安提阿，及多多別人相及教示人，傳主福音的道理。
ACT|15|36||過幾若日，保羅對巴拿巴講：「咱著閣去前傳主的道理的逐個城，看兄弟怎樣。」
ACT|15|37||巴拿巴愛欲帶約翰名馬可的相及去；
ACT|15|38||獨獨保羅拍算帶伊去是無合，因為伊佇旁非利亞曾離開怹，無及怹去做工。
ACT|15|39||就相激，致到大家分開。巴拿巴帶馬可搭船去居比路；
ACT|15|40||保羅揀西拉相及去，兄弟將伊交託佇主的恩。
ACT|15|41||伊遍行敘利亞、基利家，堅固諸個教會。
ACT|16|1||保羅到特庇，閣到路司得。抵當佇遐有一個學生，名提摩太，伊的老母是猶太信的婦仁人，伊的老父是希利尼人。
ACT|16|2||伊互路司得、以哥念諸個兄弟所謳咾。
ACT|16|3||保羅愛此人及伊去，為著許個所在的猶太人，就給伊行割禮，因為怹攏知伊的老父是希利尼人。
ACT|16|4||怹經過諸個城的時，將耶路撒冷使徒、長老所定著的命令傳互怹守。
ACT|16|5||對按呢諸個教會信愈堅固，人額日日加添。
ACT|16|6||怹經過弗呂家、加拉太的地方，因為聖神曾禁怹傳道理佇亞西亞。
ACT|16|7||就行到每西亞的邊界，想欲去庇推尼，耶穌的神呣准。
ACT|16|8||就對每西亞經過，落到特羅亞。
ACT|16|9||保羅暝時看見異象。有一個馬其頓人徛啲求伊講：「請過來馬其頓幫助阮。」
ACT|16|10||保羅已經看見異象，阮諸個連鞭意愛欲去馬其頓，掠做是上帝召阮傳福音互怹。
ACT|16|11||所以對特羅亞搭船，直直到撒摩特喇，隔日到尼亞坡里。
ACT|16|12||對遐到腓立比，就是馬其頓彼地頭一個城，也是羅馬人分設的城。阮佇此個城踮幾若日。
ACT|16|13||佇安息日，出城門外，到河邊，拍算佇遐有祈禱的所在，就坐啲及所聚集的婦仁人談論。
ACT|16|14||有一個賣紫色布的婦仁人，名呂底亞來聽，伊是推雅推喇城的人，平素敬拜上帝。主開伊的心，互伊專向保羅所講的話。
ACT|16|15||伊及伊的家已經受洗禮，就求阮講：「若掠我做真實信主的人，請到我的家住」；就強強留阮。
ACT|16|16||後來，阮去祈禱的所在。有一個女婢抵著阮，伊互卜卦的神上身，平素用卜卦互許個主人大趁錢。
ACT|16|17||伊隨保羅及阮，叫講：「諸個人就是至高上帝的奴僕，用拯救的路傳互恁。」
ACT|16|18||伊多多日按呢行，保羅真厭恨，越轉身給彼個神講：「我託耶穌基督的名，命令你對伊出去！」神即時出去。
ACT|16|19||伊許個主人看見趁錢的向望已經失落，就掠保羅、西拉，拖怹入街市去見有司官；閣解送到上司官講：
ACT|16|20||「諸個人是猶太人，大攪擾咱的城，
ACT|16|21||傳咱羅馬人所呣應該守呣應該行的規例。」
ACT|16|22||眾人歸群起來攻擊怹。上司官剝怹的衫，命令用棍拍怹；
ACT|16|23||拍真多下，就關怹落監，吩咐顧監的嚴謹顧守。
ACT|16|24||顧監的受此號命令，就關怹落內庭監，楗怹的腳佇柴楗裡。
ACT|16|25||若是半暝，保羅、西拉祈禱，吟詩謳咾上帝，關佇監裡的人也注意啲聽。
ACT|16|26||忽然，地大動，致到監的地基攏搖動，諸個門也連鞭攏開，眾人的刑具一盡落。
ACT|16|27||顧監的人醒，看見監門開，拍算監囚攏已經逃走，就拔刀欲家己刣。
ACT|16|28||若是保羅大聲叫講：「莫得家己傷害！阮攏佇遮。」
ACT|16|29||顧監的人叫人抬火來，跳入去，愕愕惙仆佇保羅、西拉的面前；
ACT|16|30||導怹出來，講：「先生啊，我著怎樣做才會得著救？」
ACT|16|31||應講：「著信主耶穌，你就得著救以及你的家。」
ACT|16|32||就用主的道理講互伊及伊家內攏總的人聽。
ACT|16|33||佇彼暝，彼時，顧監的人導怹去，洗怹的傷；伊及全家的人即時攏受洗禮。
ACT|16|34||導怹上伊的厝，備辦互怹食。已經信上帝，就及通家大歡喜。
ACT|16|35||到天光，上司官差衙役來，講：「放許個人。」
ACT|16|36||顧監的將諸個話給保羅講：「上司官差人來欲放恁，今通出來，安然去。」
ACT|16|37||若是保羅給許個人講：「阮是羅馬人，未審問，就公刑拍阮，閣關阮落監，今欲暗靜趕阮出嗎？的確bē做得，著怹親身來導阮出！」
ACT|16|38||衙役將諸個話回覆上司官。上司官聽見怹是羅馬人，就驚，
ACT|16|39||才來苦勸怹，導怹出，請怹離開彼個城。
ACT|16|40||怹出監，入呂底亞的厝，已經見著諸個兄弟，就苦勸怹，才離開遐。
ACT|17|1||怹經過暗妃坡里、亞波羅尼亞，到帖撒羅尼迦，佇遐有猶太人的會堂。
ACT|17|2||保羅照平常的款入去就近怹，佇三個安息日，
ACT|17|3||引起聖經及怹辯論，開拆指明基督應該受害，對死人中復活；閣講：「我所對恁傳的耶穌就是基督。」
ACT|17|4||怹中間有的受苦勸，就歸倚保羅、西拉，閣有敬虔的希利尼人不止多，尊貴的婦仁人亦無少。
ACT|17|5||獨獨猶太人怨妒，招街市的匪類幾若人，教唆百姓歸群聚集，擾動通城攻入耶孫的厝，愛掠怹出來交互百姓。
ACT|17|6||無抵著，就拖耶孫及幾若個兄弟送互地方官，叫講：「諸個拍亂天下的人亦到遮，
ACT|17|7||耶孫接納怹。諸個人攏違逆該撒的命令，講有別個王耶穌。」
ACT|17|8||眾百姓及地方官聽見這，就驚惶；
ACT|17|9||已經收耶孫及其餘的人的保狀，就放怹。
ACT|17|10||對按呢兄弟隨時差保羅、西拉透暝去庇哩亞。二人已經到地，就入猶太人的會堂。
ACT|17|11||許個人比帖撒羅尼迦人卡文明，因為怹注意受道理，逐日查考聖經，看諸個事果然有按呢抑無。
ACT|17|12||所以其中有多多人信，閣有希利尼尊貴的婦仁人，及查甫人無少。
ACT|17|13||獨獨帖撒羅尼迦的猶太人知保羅佇庇哩亞傳上帝的道理，就到遐，搖動攪擾眾人。
ACT|17|14||兄弟連鞭差保羅去到海邊，獨獨西拉、提摩太猶原住遐。
ACT|17|15||送保羅的人導伊到雅典，受命令，叫西拉、提摩太緊緊就近伊，就倒去。
ACT|17|16||保羅佇雅典聽候怹，看見滿城攏是偶像，就傷心著急；
ACT|17|17||所以佇會堂及猶太人以及敬虔的人辯論，逐日佇街市裡及所抵著的亦是按呢。
ACT|17|18||有彼壁古羅、斯多亞二教門的哲士，及伊辯論。有的講：「此個拾人的話粕的欲講甚麼？」有的講：「伊是親像傳別邦國的鬼神的。」是因為伊傳耶穌及復活的道理。
ACT|17|19||怹就導伊到亞略山，講：「你所講新的教，通得著知嗎？
ACT|17|20||因為你用奇怪的事傳入阮的耳孔，所以阮愛知許個是甚麼意思。」
ACT|17|21||（雅典人及踮遐的出外人bē顧得別項事，獨獨是將新的事來講來聽若定）。
ACT|17|22||保羅徛佇亞略山中，講：「雅典人啊，我看恁凡事敬畏神明嶄然熱心。
ACT|17|23||因為我啲行遊的時，看見恁所敬拜的，抵著一座壇，頂面寫講『未識的上帝』。恁所未識來敬拜的，我用伊來給恁講。
ACT|17|24||彼個創造世間及其中萬物的上帝，既然是天地的主，無徛起手造的殿，
ACT|17|25||無互人的手服事，那親像伊有所欠缺；是家己用活命、喘氣，及萬物互眾人。
ACT|17|26||閣創造萬邦的人對一個本源，徛起佇全地面，閣給怹限代先定著的時期及所徛起的地界，
ACT|17|27||是欲互怹尋上帝，豈採通揣摩來得著，其實伊離開咱逐人無遠；
ACT|17|28||因為咱踮佇伊來活、來振動，來佇啲。親像恁中間做詩的人，有的有講：『因為咱諸個亦是伊的子類。』
ACT|17|29||今既然是上帝的子類，就呣應該掠做上帝的本質，親像金、銀、石，人的工夫人的心事所雕琢的。
ACT|17|30||許個呣知影的時代，上帝無窮勘，今就命令逐所在的人攏總著反悔。
ACT|17|31||因為有定著一日，欲用伊所設立的人照公義審判天下，是對死人中互伊復活，互眾人有憑據通信。」
ACT|17|32||怹聽見死人復活的話，有的笑伊；有的講：「阮欲閣聽你講這！」
ACT|17|33||對按呢保羅對怹中間出去。
ACT|17|34||若是有幾若人倚伊，來信，中間有亞略山的會員丟尼修，及一個婦仁人，名叫大馬哩，閣也有別人。
ACT|18|1||此霎了後，保羅離開雅典，到哥林多。
ACT|18|2||抵著一個猶太人，名亞居拉，出世佇本都；及伊的某百基拉，抵仔對意大利來，因為克勞丟命令猶太人攏離開羅馬。保羅就就近怹。
ACT|18|3||因為怹同工藝，就及怹相及踮合啲做。怹的工藝就是做布棚。
ACT|18|4||逐個安息日，保羅佇會堂辯論，苦勸猶太人及希利尼人。
ACT|18|5||西拉、提摩太對馬其頓落來的時，保羅就為著道理不止迫切，對猶太人干證耶穌是基督。
ACT|18|6||怹對敵伊來謗瀆的時，保羅就拂衫，對怹講：「恁的血歸佇恁，無我的關係。今了後，我欲就近外邦人啦。」
ACT|18|7||就離開去，入一人的厝；彼人名提多猶士都，是敬拜上帝的人，伊的厝佇會堂的隔壁。
ACT|18|8||管會堂的人名革利司布及全家信主，哥林多人亦多多聽見，信來受洗禮。
ACT|18|9||暝時，主佇異象中對保羅講：「莫得驚，著講，呣通靜靜，
ACT|18|10||因為我及你佇啲，無人欲攻擊來害你，因為我有多多百姓佇此個城。」
ACT|18|11||保羅住遐一年閣六月日，佇怹中間將上帝的道理來教示人。
ACT|18|12||迦流做亞該亞總督的時，猶太人同心攻擊保羅，拖伊到公座前，
ACT|18|13||講：「此個人勸人拜上帝無照律法。」
ACT|18|14||保羅抵抵欲開嘴，迦流給猶太人講：「猶太人啊！設使是甚麼不義奸惡的事，照理我著容允恁。
ACT|18|15||總是辯論言語、名字，及恁的律法，恁去家己料理！我呣愛審判諸個」；
ACT|18|16||就趕怹離開公座前。
ACT|18|17||眾人掠管會堂的所提尼，佇公座前拍伊。諸個代誌迦流攏無掠做要緊。
ACT|18|18||保羅猶踮幾若日，就離別諸個兄弟，搭船欲去敘利亞；百基拉、亞居拉相及去。佇堅革哩剪頭毛，有下願的緣故。
ACT|18|19||怹到以弗所，保羅就留怹住遐，家己入會堂及猶太人辯論。
ACT|18|20||怹請伊加住幾日，無允，
ACT|18|21||就離別怹，講：「上帝若准，我欲倒轉來就近恁」；就開船離開以弗所。
ACT|18|22||到該撒利亞，就上去請安教會，才落去安提阿。
ACT|18|23||住遐幾日，閣起身，照次序經過加拉太、弗呂家的地方，堅固眾學生。
ACT|18|24||有一個猶太人，名亞波羅，到以弗所。伊出世佇亞歷山大，是有學問，佇聖經亦不止會。
ACT|18|25||伊曾學習主的路，熱心將耶穌的事詳細講來教示人；只有知約翰的洗禮若定。
ACT|18|26||伊佇會堂好膽來講；百基拉、亞居拉聽見，就導伊來，對伊排列上帝的路卡詳細。
ACT|18|27||亞波羅愛去亞該亞的時，兄弟勸勉伊，閣寄批請學生接納伊。伊已經到，就對恩典來大大幫助許個信徒，
ACT|18|28||因為伊佇眾人的面前出力辯倒猶太人，引聖經指明耶穌是基督。
ACT|19|1||亞波羅佇哥林多的時，保羅經過頂勢的地方，到以弗所；抵著幾若個學生，
ACT|19|2||問怹講：「恁信的時曾受著聖神無？」應講：「連有聖神的賞賜抑無，阮亦未曾聽見。」
ACT|19|3||講：「按呢，就恁受洗禮來歸佇甚麼啊？」怹就講：「約翰的洗禮。」
ACT|19|4||保羅講：「約翰行反悔的洗禮，給百姓講著信隨尾伊來的，就是耶穌。」
ACT|19|5||許個人聽見，就受洗禮歸佇主耶穌的名。
ACT|19|6||保羅給怹按手，聖神就到佇怹，怹隨時講諸個腔口，及先知的話。
ACT|19|7||共約略十二人。
ACT|19|8||保羅入會堂，好膽來講，歷過三月日久，用上帝國的事，來辯論苦勸。
ACT|19|9||若是有幾若人硬心呣順趁，當眾人的面前誹謗此個路，保羅就離開怹，亦互學生及怹相離，就佇推喇奴的學堂日日辯論。
ACT|19|10||親像按呢二年久，致到踮佇亞西亞的人，無論猶太、希利尼，攏聽見主的道理。
ACT|19|11||上帝用保羅的手行罕得有的權能；
ACT|19|12||甚至有人對伊的身軀提手巾抑是圍身裙下佇病人的身上，怹的病就退去，惡神亦出去。
ACT|19|13||總是有幾若個四界行、唸咒趕鬼的猶太人，對許個互惡神上身的人自專叫主耶穌的名，講：「我倚靠保羅所傳的耶穌命令你出去！」
ACT|19|14||有猶太的祭司頭士基瓦七個子，亦行此個代誌。
ACT|19|15||惡神應講：「耶穌我知伊，保羅我亦識伊。若是恁是是誰啊？」
ACT|19|16||惡神上身的人就跳佇怹身上，贏怹二人，壓制怹，致到怹褪腹裼受傷，走出彼間厝。
ACT|19|17||徛起以弗所的猶太人、希利尼人，攏知，無呣驚惶；主耶穌的名就大榮顯。
ACT|19|18||已經信的人，多多到，明明認閣講起怹的所行。
ACT|19|19||平素行法術的，亦有多多人將怹的冊聚集，下佇眾人的面前來燒。算怹的價錢，就知達銀五萬。
ACT|19|20||主的道理大大興旺得勝，有親像按呢。
ACT|19|21||諸個事已經明白，保羅定著意思經過馬其頓、亞該亞，才欲去耶路撒冷；講：「到遐了後，我亦著去看羅馬。」
ACT|19|22||就差跟隨伊的從中二人提摩太、以拉都去馬其頓，本身暫時住亞西亞。
ACT|19|23||當時，為著主的路有起大擾動。
ACT|19|24||因為有銀匠，名底米丟，平素做亞底米的銀龕，伊互做此號工的人趁錢無少。
ACT|19|25||就聚集怹以及趁此號食的人，講：「大家，恁知咱倚靠此個手藝來趁錢。
ACT|19|26||今此個保羅呣若佇以弗所，也差不多遍亞西亞，用伊的勸勉來迷惑多多人，講：『手所妝的，呣是神明。』這是恁所看見所聽見的。
ACT|19|27||親像按呢，呣若咱此號工業危險互人看輕，就大女神亞底米的廟亦欲互人目底無，閣遍亞西亞及天下所拜的亞底米欲失伊的威風。」
ACT|19|28||怹聽見，就大受氣，叫講：「大啊！以弗所人的亞底米！」
ACT|19|29||通城擾亂。已經掠保羅同行的馬其頓人該猶及亞里達古，就同心夾入戲園。
ACT|19|30||保羅心想愛入去見百姓，學生呣准。
ACT|19|31||猶有亞西亞幾個頭目，是保羅的朋友，差人勸伊莫得冒險入戲園。
ACT|19|32||會眾紛亂，一人喝一款；大半呣知是因為啥事來聚集。
ACT|19|33||有人牽亞歷山大出眾人的中間，猶太人亦舉伊進前，亞歷山大搖手，愛對百姓分訴；
ACT|19|34||眾人知伊是猶太人，就同聲叫講：「大啊！以弗所人的亞底米！」親像按呢約量一時久。
ACT|19|35||書記官已經互眾人安靜，就講：「以弗所人啊！是誰呣知以弗所人的城就是顧守大亞底米的殿及對宙斯所降落的像啊？
ACT|19|36||諸個事已經bē辯駁得，恁眾人著靜靜，呣通衝莽。
ACT|19|37||何況諸個人呣是偷提廟內的物，亦呣是謗瀆咱的女神的，恁竟然帶怹到遮。
ACT|19|38||若底米丟以及許個倚伊的師傅及人有代誌，就有聽相告的日期，亦有總督大家通對訊。
ACT|19|39||恁若問別物事，通佇合例的會來擬斷。
ACT|19|40||是因為今仔日無緣故的擾亂，驚了咱bē免得受查問。閣亦無話通解此個集會的因由。」
ACT|19|41||講息，就散會。
ACT|20|1||喊嘩已經定，保羅叫學生來，勸怹，就及怹離別，起身欲去馬其頓。
ACT|20|2||已經經過許個地方，用多多話苦勸怹，就到希利尼。
ACT|20|3||踮遐三月日，欲搭船去敘利亞，猶太人設計欲害伊，伊就定著意思對馬其頓倒轉。
ACT|20|4||隨伊去亞西亞的人，有庇哩亞人畢羅的子所巴特，帖撒羅尼迦人亞里達古及西公都，特庇人該猶及提摩太，閣有亞西亞人推基古及特羅非摩。
ACT|20|5||此幾人代先去，佇特羅亞聽候阮。
ACT|20|6||除酵節後，阮對腓立比開船，五日到特羅亞，及怹相會，踮遐七日。
ACT|20|7||七日的頭一日，阮諸個聚集欲擘餅，保羅愛佇隔日起身，就及怹講論道理，延到半暝。
ACT|20|8||阮所聚集的樓，有點多多燈。
ACT|20|9||有一個少年人，名猶推古，坐佇窗仔頂，睏重眠。保羅講論已經久，少年人因為睏，對三層樓跋落來；人來扶伊，已經死啦。
ACT|20|10||保羅落去，仆佇伊的身上，抱伊，講：「恁莫作聲，伊的魂猶佇啲。」
ACT|20|11||就閣上去，擘餅來食，相及談論久久，到天光，就起身。
ACT|20|12||囝仔已經活，人導伊來，大受安慰。
ACT|20|13||阮代先上船，開船去亞朔，愛佇遐接接保羅；因為伊有按呢吩咐，家己欲對路去。
ACT|20|14||已經佇亞朔及阮相會，阮就接伊上船，去米推利尼。
ACT|20|15||對遐開船，第二日到基阿的對面；隔日，船擱佇撒摩；閣一日，到米利都。
ACT|20|16||因為保羅決意搭船閃過以弗所，免得久久踮佇亞西亞，就趕緊行，看會通佇五旬節日到耶路撒冷。
ACT|20|17||對米利都差人到以弗所，請教會的長老來。
ACT|20|18||怹已經到，就對怹講：「恁家己知，我對起頭踏著亞西亞地的日，頭到尾及恁怎樣，
ACT|20|19||我服事主，凡事謙遜，閣流目屎，閣對猶太人的謀害，歷過試煉。
ACT|20|20||凡有利益的，我未曾勼狹無給恁講，來教示恁，無論佇眾人的面前，抑是佇諸個人家；
ACT|20|21||對猶太及希利尼人證明著向上帝來反悔，閣著向咱的主耶穌基督來信。
ACT|20|22||今我的心神受縛去耶路撒冷，未知佇遐欲抵著怎樣；
ACT|20|23||獨獨聖神佇逐個城對我證明，講有鎖鍊及患難啲聽候我，
ACT|20|24||若是我無掠生命做要緊，來看做寶貝，獨獨是欲盡我的路站，及對主耶穌所受的職份，來證明上帝恩典的福音。
ACT|20|25||「我平素四界行，佇恁中間傳上帝的國；今我知，恁眾人無閣見我的面。
ACT|20|26||所以我今仔日對恁干證，若有人沈淪，我無責成。
ACT|20|27||因為我未曾勼狹，無用上帝的旨意一盡給恁講。
ACT|20|28||恁著家己謹慎，亦著謹慎全群，聖神佇怹中間設立恁做監督，來照顧上帝的教會，就是伊用家己的血所得著的。
ACT|20|29||我知，我離開了後欲有兇惡的豺狼入恁中間，無惜羊群。
ACT|20|30||閣對恁家己的中間，欲有人起來講逆理的話，愛引誘學生趁伊。
ACT|20|31||所以恁著警醒，記念我三年的久暝日無息、流目屎來警戒恁逐人。
ACT|20|32||今我將恁交託上帝及伊恩典的道；是會建立恁，互恁得著業佇攏總成聖的人的中間。
ACT|20|33||我未曾貪人的銀、金、衣服。
ACT|20|34||恁家己知，此二支手有供給我的欠用，以及及我佇啲的人。
ACT|20|35||我凡事做恁的模樣，著按呢著磨，來扶持軟弱的人，閣著記得主耶穌本身的話，講：『互人的比對人提的卡有福氣。』」
ACT|20|36||講息，跪落及怹眾人祈禱。
ACT|20|37||眾人大啼哭，抱保羅的頷頸，唚伊。
ACT|20|38||第一煩惱的，就是伊所講的話「以後bē閣見著伊的面」，就送伊落船。
ACT|21|1||阮已經離別怹，開船直直到哥士。隔日到羅底，對遐閣到帕大喇，
ACT|21|2||抵著一隻船欲過去腓尼基，就搭伊起身。
ACT|21|3||已經會看見居比路，對正旁行過，到敘利亞，佇推羅上山，因為船佇遐卸載。
ACT|21|4||尋著有學生，及怹住七日。怹對神感動，給保羅講：「莫得行到耶路撒冷。」
ACT|21|5||諸個日已經滿，阮起身行。眾人及某子，送阮到城外，就攏跪落佇海邊祈禱，大家相辭。
ACT|21|6||阮上船，怹倒去怹兜。
ACT|21|7||阮對推羅水路行盡，就到多利買，請安兄弟，及怹住一日。
ACT|21|8||隔日，起身到該撒利亞，入傳福音的人腓力的家，及伊相及住。伊是彼七人中一個。
ACT|21|9||伊有四個查某子，攏是在室女，也做先知。
ACT|21|10||阮踮遐幾若日，有先知，名亞迦布，對猶太落來，
ACT|21|11||就近阮，提保羅的帶縛家己的腳手，講：「聖神講：猶太人佇耶路撒冷，欲按呢縛此條帶的主人，交佇外邦人的手。」
ACT|21|12||阮聽見諸個話，就及彼所在的人勸保羅呣通上耶路撒冷。
ACT|21|13||保羅就應講：「恁啥事啼哭，來嘈齪我的心啊？我為著主耶穌的名，呣若受縛，就死佇耶路撒冷亦已經便啦。」
ACT|21|14||伊呣受苦勸，阮就息，講：「主的旨意得著成，就是。」
ACT|21|15||諸個日了後，阮收拾行李上耶路撒冷。
ACT|21|16||該撒利亞幾若個學生及阮去，亦導一個居比路人拿孫，是舊的學生，阮欲歇怹兜。
ACT|21|17||到耶路撒冷，兄弟歡喜接接阮。
ACT|21|18||隔日，保羅及阮入去見雅各；眾長老亦佇啲。
ACT|21|19||保羅已經給怹請安，就將上帝用伊做工，所行佇外邦的，一項一項講明。
ACT|21|20||怹聽見，就歸榮光上帝，也對保羅講：「兄弟啊，你看見猶太人的中間信的偌多萬，攏是為著律法啲熱心。
ACT|21|21||怹曾聽見人講，你教示外邦中的猶太人攏背摩西，講莫得給怹的子行割禮，亦莫得趁諸個規例。
ACT|21|22||今欲怎樣？怹的確會聽見你來。
ACT|21|23||所以阮所給你講的你著行伊。阮遮有四個人下願。
ACT|21|24||你導諸個人，及怹成清氣，出所費互怹剃頭毛。按呢，就眾人會知，所聽見講起你的代誌是無影；就你本身亦是守律法來行。
ACT|21|25||論到信主的外邦人，阮已經曾寄批議定，著禁戒祭偶像的物，及血、及勒死的物，及淫亂。」
ACT|21|26||保羅就導許個人，第二日及怹成清氣，入殿，報明清氣的日期滿啦，聽候給怹逐人獻禮物。
ACT|21|27||彼七日啲欲滿，對亞西亞來的猶太人看見保羅佇殿裡，就教唆眾百姓，下手掠伊，
ACT|21|28||叫講：「以色列人啊，來幫助，此人就是彼個佇逐所在教示眾人攻擊咱的百姓及律法，及此所在的。閣有導希利尼人入殿，拍垃墋此個聖的所在。」（
ACT|21|29||因為怹曾看見以弗所人特羅非摩及伊佇城內，拍算保羅有導伊入殿。）
ACT|21|30||對按呢通城搖泏，百姓攏走來，掠保羅，拖伊出殿，諸個門連鞭關。
ACT|21|31||怹啲欲刣伊，有消息傳到營裡的千總講：「通耶路撒冷紛亂。」
ACT|21|32||伊連鞭導兵丁及百總幾若個，走落去到怹遐。怹看見千總及兵丁，就停手無閣拍保羅。
ACT|21|33||千總近前掠保羅，命令用二條鍊縛伊；問伊是是誰，做甚麼代誌。
ACT|21|34||眾人一個喝一款；因為喊嘩bē知彼個實情，就命令帶伊入營盤。
ACT|21|35||已經到崎仔，因為眾人挨夾真雄，兵丁就將保羅插上去。
ACT|21|36||是眾百姓隨佇後面，叫講：「給伊除去！」
ACT|21|37||保羅互怹帶去欲入營盤的時，對千總講：「我一句話給你講，通嗎？」伊講：「你識希利尼話嗎？
ACT|21|38||你豈呣是彼個埃及人，前日起擾亂、導四千個兇手出去曠野的嗎？」
ACT|21|39||保羅講：「我是猶太人，出世佇基利家的大數，是出名的城的百姓。求你准我對百姓講。」
ACT|21|40||已經准伊。保羅就徛佇崎仔頂，對百姓搖手，眾人靜靜，就用希伯來的腔口對怹講：
ACT|22|1||「列位父兄啊，我今對恁家己分訴，請恁聽。」
ACT|22|2||怹聽見伊用希伯來的腔口對怹講，就閣卡安靜。
ACT|22|3||保羅講：「我就是猶太人，出世佇基利家的大數，長成佇此個城，做迦瑪列的學生，照咱祖宗律法的嚴謹來受教示，為著上帝來熱心，親像今仔日恁眾人一樣。
ACT|22|4||我曾窘逐趁此個路的人，互伊死，無論男女攏縳怹送落監。
ACT|22|5||祭司頭及長老的全會通做我的干證。我亦對怹得著寄互兄弟的批，去大馬色，欲縛踮佇遐的人拖到耶路撒冷，受刑罰。」
ACT|22|6||「行近大馬色，彼時約略日中晝，忽然對天有大光圍纍照我。
ACT|22|7||我就仆佇地裡，聽見有聲對我講：『掃羅！掃羅！啥事窘逐我？』
ACT|22|8||我應講：『主啊，你是是誰？』伊應我講：『我就是拿撒勒的耶穌，你所窘逐的。』
ACT|22|9||及我佇啲的人看見彼個光，無聽見給我講者的聲。
ACT|22|10||我講：『主啊，我著怎樣做？』主給我講：『起來，入大馬色，凡所定著你行的，佇遐欲給你講。』
ACT|22|11||我因為彼個光的燦爛就bē看見，互相及佇啲的人牽入大馬色。
ACT|22|12||有一人，名叫亞拿尼亞，照律法是敬虔的人，互踮佇遐的眾猶太人所謳咾。
ACT|22|13||伊就近我，來徛佇身邊，給我講：『兄弟掃羅，你通閣看。』
ACT|22|14||我即時抬目看伊。閣講：『咱列祖的上帝已經定著你來知伊的旨意，看彼個義的，閣聽伊的嘴所出的聲。
ACT|22|15||因為你欲將所看見，所聽見的，為著伊做干證佇眾人。
ACT|22|16||今啥事延延啊？起來，求伊的名來受洗禮，洗除你的罪。』」
ACT|22|17||「後來，我倒轉到耶路撒冷，佇殿裡祈禱的時，神遊佇象外，
ACT|22|18||看見伊對我講：『你著趕緊出耶路撒冷，因為你為著我所干證的，許個人啲欲呣接納。』
ACT|22|19||我講：『主啊，怹攏知我平素佇逐個會堂將信你的人關監，閣拍怹。
ACT|22|20||閣做你的干證的司提反流血的時，我亦徛倚同歡喜；閣顧害死伊的人的衫。』，
ACT|22|21||主給我講：『去啊！我欲差你去遠遠就近外邦人。』」
ACT|22|22||怹聽到此句話，就大聲講：「此號人，著對地裡除去！伊呣應該活。」
ACT|22|23||眾人嘩嘩嚷，褪衫，拂土粉佇空中。
ACT|22|24||千總就命令帶保羅入營盤，用鞭拍來審問伊，愛知為著甚麼緣故眾人按呢嚷伊。
ACT|22|25||抵仔用皮帶縛伊，保羅對邊仔啲徛的百總講：「做羅馬人，未定罪，恁拍伊，通嗎？」
ACT|22|26||百總聽見，就去給千總講：「你欲怎樣做？因為此個是羅馬人。」
ACT|22|27||千總就近來對伊講：「給我講，你是羅馬人抑呣是？」伊講：「是。」
ACT|22|28||千總應講：「我用多多銀買入此個籍。」保羅講：「我出世就是。」
ACT|22|29||對按呢欲拍問伊的人就連鞭離開伊。千總既然知伊是羅馬人，因為曾縳伊，亦真驚。
ACT|22|30||隔日，愛知保羅互猶太人告的實情，就給伊解開，命令諸個祭司頭及全公會聚集，就帶保羅落來，互伊徛佇怹的面前。
ACT|23|1||保羅注目看公會，講：「兄弟啊，我平素做人向上帝凡事存良心，到今仔日。」
ACT|23|2||祭司頭亞拿尼亞命令身邊啲徛的人拍伊的嘴。
ACT|23|3||保羅就對伊講：「粉白的牆啊，上帝欲拍你！你坐啲照律法審判我，竟然違逆律法，命令拍我嗎？」
ACT|23|4||身邊啲徛的人講：「上帝的祭司頭你罵伊嗎？」
ACT|23|5||保羅講：「兄弟啊，我呣識伊是祭司頭；因為聖經有記講：『莫得罵你的百姓的序大。』」
ACT|23|6||若是保羅知怹一旁是撒都該人，一旁是法利賽人，就佇公會中叫講：「兄弟啊，我是法利賽人，亦是法利賽人的子。此霎受審判，就是因為死人復活的向望。」
ACT|23|7||講按呢，法利賽人及撒都該人相爭，眾人就分旁。
ACT|23|8||因為撒都該人講，無復活，亦無天使亦無神；若是法利賽人就認二項攏有。
ACT|23|9||就有大喧嚷。法利賽彼旁的經學士幾若個起來爭辯講：「阮看此人攏無歹，若欲是有神，抑是天使及伊講話呢？」
ACT|23|10||彼時抵抵大相爭，千總驚了保羅互怹拆裂，命令兵丁落去，對怹中間搶出，導伊入營盤。
ACT|23|11||彼暝，主徛佇保羅的身邊，講：「壯你的心！你曾佇耶路撒冷為著我做干證，亦的確按呢做干證佇羅馬。」
ACT|23|12||到天光，猶太人結黨咒誓，講：「若無到刣死保羅呣飲呣食。」
ACT|23|13||按呢同心咒誓的有四十外人。
ACT|23|14||就就近諸個祭司頭及長老，講：「阮諸個已經咒重誓，若無到刣死保羅半項物都呣食。
ACT|23|15||今恁及公會著給千總講，請伊導保羅到恁的面前，那親像恁欲閣詳細查問伊的案情；阮已經備辦好啦，佇伊未近倚的時來刣伊。」
ACT|23|16||獨獨保羅的外甥聽見怹欲埋伏，就去入營給保羅講。
ACT|23|17||保羅叫一個百總來，講：「導此個少年人去見千總，因為伊有代誌欲報伊知。」
ACT|23|18||就牽伊導伊去見千總，講：「彼個受關的保羅叫我去，求我導此個少年人見你；有代誌欲給你講。」
ACT|23|19||千總牽伊的手，到偏僻的所在，問講：「欲報我知甚麼？」
ACT|23|20||講：「猶太人相約，求你明仔日導保羅落公會，那親像你欲詳細查問伊的案情。
ACT|23|21||求你莫得趁伊；因為怹有四十外人埋伏啲當等伊，怹曾咒誓講，若無到刣死保羅呣飲呣食。今已經備辦好，啲聽候你允准若定。」
ACT|23|22||千總教少年人去，吩咐伊講：「呣通對人講你有將諸個代誌通知我。」
ACT|23|23||就召百總二人，講：「備辦步兵二百，馬兵七十，抬槍的二百，今暝二更去該撒利亞；
ACT|23|24||閣備辦精牲互保羅騎，保護伊到總督腓力斯遐。」
ACT|23|25||就寫文書，彼個大略是講：
ACT|23|26||「克勞丟呂西亞請安總督腓力斯大人。
ACT|23|27||此人互猶太人掠，欲刣伊，我一下知伊是羅馬人，就導兵去救伊。
ACT|23|28||愛知怹告伊的緣故，就送伊落怹的公會，
ACT|23|29||查出伊受告是為著怹律法的辯論，並無應該死應該縳的案情。
ACT|23|30||有人給我講啲欲有計謀陷害此人，我即時差伊就近你，亦命令告伊的人佇你的面前告伊。」
ACT|23|31||兵丁奉命令，將保羅透暝導到安提帕底。
ACT|23|32||隔日，互馬兵及伊去，怹就倒去營盤。
ACT|23|33||許個馬兵入該撒利亞，將文書獻總督，就互保羅徛佇伊的面前。
ACT|23|34||看了，問伊是甚麼省的人，知伊屬基利家，
ACT|23|35||就講：「告你的人若來，我欲詳細聽你的事」；就吩咐顧守伊佇希律的衙門。
ACT|24|1||五日後，祭司頭亞拿尼亞及幾若個長老，及此個辯護士帖土羅落來，對總督告保羅。
ACT|24|2||保羅受召，帖土羅就告伊講：
ACT|24|3||「腓力斯大人，阮對你得著太平，閣對你的先見，此國的弊病得著改正；逐時逐所在阮承受伊來感謝無息。
ACT|24|4||今呣敢延你甚久，求你寬容聽阮幾句話。
ACT|24|5||因為有查出此人，親像瘟疫，佇天下生起擾亂，做拿撒勒黨的頭目，
ACT|24|6||連聖殿伊亦欲拍垃墋；阮就掠伊。
ACT|24|7||｛不料千夫長呂西亞前來，甚是強橫，從我們手中把他奪去，吩咐告他的人到你這裡來。〔台語羅馬譯本無此節！〕｝
ACT|24|8||你家己審問伊，就阮所告伊逐項的因端會確實知。」
ACT|24|9||猶太人同聲告伊講：「代誌實在是按呢。」
ACT|24|10||總督點頭教保羅講。伊就應講：「我知你做此邦國的審判司多多年，所以歡喜分訴家己的代誌。
ACT|24|11||你會知，我上耶路撒冷敬拜到今不過十二日。
ACT|24|12||怹未曾抵著我佇殿內及人辯論，抑是擾動眾人，就佇會堂亦無，城內亦無。
ACT|24|13||閣現在所告我的事怹攏bē會對你顯出證據。
ACT|24|14||獨獨一項，我對你認，就是怹所叫做結黨的路，我照按呢來服事列祖的上帝，閣信攏總合佇律法的以及記載佇先知的冊的，
ACT|24|15||閣對上帝有向望，就是無論義人及不義的人，欲攏復活，這亦是怹家己所啲欣慕的。
ACT|24|16||我佇此個家己練習，就是對上帝對人，常常存無虧負的良心。
ACT|24|17||今過幾若年，我倒來是欲賑濟本國及獻禮物。
ACT|24|18||啲獻的時，怹抵著我佇殿裡已經清氣，並無結歸群，也無喊嘩，只有幾個猶太人對亞西亞來的。
ACT|24|19||怹若有通責罪我，就應該來佇你的面前告我。
ACT|24|20||抑是佇遮的人，若看見我徛佇公會的面前，有甚麼不義，怹亦著家己講。
ACT|24|21||設使有，亦不過此一句若定，就是我徛佇怹中間叫講：『為著死人復活的事，我今仔日佇恁的面前受審判。』」
ACT|24|22||腓力斯本詳細知關涉此個路的事，就延延怹講：「千總呂西亞落來的時，我就欲審斷恁的代誌。」
ACT|24|23||對按呢命令百總顧守保羅，亦放寬伊，伊的人若來供給伊攏莫得阻擋。
ACT|24|24||過幾若日，腓力斯及伊的某，土西拉，是猶太人，相及來，就召保羅，愛聽伊論信基督耶穌的道理。
ACT|24|25||保羅議論公義、貞節，及將來的審判。腓力斯不止驚，應講：「今請退去，有利便的時才召你。」
ACT|24|26||伊亦向望保羅欲銀互伊，所以沓沓召伊來，及伊談論。
ACT|24|27||過二年，波求非斯都接腓力斯的任；腓力斯愛取猶太人歡喜，就留保羅猶原縛啲。
ACT|25|1||非斯都到任三日，就對該撒利亞上耶路撒冷。
ACT|25|2||諸個祭司頭及猶太的頭人對伊告保羅，
ACT|25|3||續求情欲害保羅，說伊帶保羅到耶路撒冷，怹佇路裡啲設埋伏欲刣伊。
ACT|25|4||若是非斯都應講：「保羅是顧守佇該撒利亞，我本身亦欲緊緊倒去」；
ACT|25|5||閣講：「恁中間卡會的人通相及落去，彼人若有甚麼不是，就通告伊。」
ACT|25|6||非士都踮遐不過十日八日，就落去該撒利亞；隔日坐堂，命令帶保羅來。
ACT|25|7||已經到，對耶路撒冷落來的猶太人圍纍啲徛，用多多重的案件來告伊，若是無憑據通證明。
ACT|25|8||保羅分訴講：「猶太人的律法，抑是殿堂，抑是該撒，我未曾犯著。」
ACT|25|9||非士都愛互猶太人歡喜，應保羅講：「論諸個事，你甘願上耶路撒冷，佇遐當我的面前受審判嗎？」
ACT|25|10||總是保羅講：「我徛佇該撒的公堂，是我應該受審判的位。我未曾用不義款待猶太人，這亦是你所明明知的。
ACT|25|11||我若有行不義，抑是犯著死罪，就死，亦無推辭。若是怹所告我的無一項實，就無人通順人情將我交互怹。我對該撒告御狀。」
ACT|25|12||非士都及議會相及議論了，就應講：「你已經對該撒告御狀，就去見該撒。」
ACT|25|13||過幾若日，亞基帕王及百尼基到該撒利亞，請安非士都。
ACT|25|14||踮遐多多日，非士都將保羅的事對王排列，講：「有一人，就是腓力斯所留佇監裡的。
ACT|25|15||我佇耶路撒冷的時，諸個祭司頭及猶太的長老告伊，求定伊的罪。
ACT|25|16||我應講，被告及原告猶未對訊，未得著機會分訴伊的案情，就順人情將伊交互人，呣是羅馬人的例。
ACT|25|17||所以怹聚集佇遮，我無延延，隔日坐堂，命令帶彼人到。
ACT|25|18||告伊的人攏徛啲；所告的，呣是我所代先拍算的歹事。
ACT|25|19||不過有幾項的辯論，就是論怹敬神明的事，閣論一個耶穌，已經死，保羅講伊活。為著按呢來告伊。
ACT|25|20||諸個事著怎樣查問，我既然bē明，所以問伊：『甘願去耶路撒冷，佇遐受審問諸個事抑呣？』
ACT|25|21||獨獨保羅已經告御狀，愛我留伊，交互皇帝判斷，我就命令留伊，聽候解送互該撒。」
ACT|25|22||亞基帕對非斯都講：「我本也愛聽此個人。講，明仔日通聽伊。」
ACT|25|23||隔日，亞基帕及百尼基大設威儀來，及諸個千總以及城內尊貴的人入公堂。非斯都出命令，就帶保羅到。
ACT|25|24||非斯都講：「亞基帕王以及及阮佇啲的眾人啊，恁看此個人，就是眾猶太人，佇耶路撒冷及佇遮，求我叫講：『伊呣應該猶活的。』
ACT|25|25||若是我查明伊未曾行應該死的事，閣伊已經告御狀佇皇帝，所以我擬定解送伊。
ACT|25|26||獨獨未得著伊的實情通奏我的主。所以，帶伊出來佇恁的面前，閣卡要緊佇亞基帕王你的面前，才佇審問了有所通奏。
ACT|25|27||因為照我拍算，解送犯人，若無指明告伊的事，是無合理。」
ACT|26|1||亞基帕對保羅講：
ACT|26|2||「准你家己排列。」保羅就抬起手分訴，講：「亞基帕王啊，我互猶太人所告的，今仔日欲攏分訴佇你的面前，是真該哉；
ACT|26|3||閣卡該哉的，是因為猶太人的規例及怹的辯論你攏知；所以求你寬容聽我。
ACT|26|4||我對起頭佇我的百姓的中間，及佇耶路撒冷，對少年做人怎樣，猶太人攏知。
ACT|26|5||怹對起頭識我設使肯做干證，就知我照咱教中極嚴的派做法利賽人。
ACT|26|6||現在我徛佇遮來受審判，就是因為向望上帝對咱的列祖所應允的；
ACT|26|7||咱十二支派，日暝殷勤服事，亦是向望到佇此個。王啊，我為著此個向望，才互猶太人告。
ACT|26|8||上帝若互死人復活，恁怎樣掠做bē信得啊？
ACT|26|9||前我家己拍算著用多多項來攻擊拿撒勒耶穌的名，
ACT|26|10||佇耶路撒冷果然曾按呢行。已經受著諸個祭司頭的權，將多多聖徒關佇監裡。怹受刣死，我亦擬有份。
ACT|26|11||閣佇逐個會堂，我沓沓刑罰怹強迫怹講謗瀆的話，攻擊怹愈雄，到外位的城亦窘逐怹。」
ACT|26|12||「彼霎，我去大馬色的時，有得著諸個祭司頭的權及命令。
ACT|26|13||王啊，我佇路上，日中晝的時，看見對天有光，贏過日的燦爛，圍纍照我及同行的人。
ACT|26|14||阮攏倒佇地裡，我聽見有聲用希伯來的腔口對我講：『掃羅！掃羅！你啥事窘逐我？你用腳踢莿是艱苦！』
ACT|26|15||我講：『主啊，你是是誰？』主講：『我就是你所窘逐的耶穌。
ACT|26|16||總是你著起來徛，因為我刁持對你出現，欲設立你做差用，做干證的，佇你所看見我及我所欲出現互你看的事。
ACT|26|17||救你出此個百姓及外邦人的手，就是現今差你就近怹的。
ACT|26|18||來開怹的目睭，互怹對暗越轉到佇光，離開撒但的權勢來歸向上帝；對信，我來得著赦罪，閣得著基業佇成聖者的中間。』」
ACT|26|19||「亞基帕王啊，所以我無違逆對天所顯現的；
ACT|26|20||就代先佇大馬色，後來佇耶路撒冷及猶太的全地，以及外邦，勸人著反悔來歸向上帝，行代誌及反悔相合。
ACT|26|21||因為按呢，猶太人佇殿裡掠我，欲刣我。
ACT|26|22||若是我得著上帝的庇佑，到今仔日猶佇啲，對大到細做干證；所講的無呣是諸個先知及摩西所講欲到的事，
ACT|26|23||就是基督怎樣著受苦，閣怎樣做頭用死人復活的事，來傳報光明互此個百姓及外邦。」
ACT|26|24||保羅按呢分訴，非斯都大聲講：「保羅，你啲狂啦。你的多多學問互你變做狂！」
ACT|26|25||保羅講：「非斯都大人，我呣是狂，我是講真實端正的話。
ACT|26|26||因為王知諸個事，我亦好膽對伊講，是諸個事我深信無一項隱密佇王，因為這呣是行佇偏僻的所在。
ACT|26|27||亞基帕王啊，你信諸個先知嗎？我知你信。」
ACT|26|28||亞基帕對保羅講：「你想用小可苦勸，欲互我做基督徒啊！」
ACT|26|29||保羅講：「我求上帝，無論用小可抑是大，呣若互你，亦互今仔日見若聽我講的，攏及我一樣，獨獨無諸個鎖鍊。」
ACT|26|30||王及總督及百尼基以及同坐的人攏起來，
ACT|26|31||退去相及談論，講：「此人所做無應該死應該縳的事。」
ACT|26|32||亞基帕給非斯都講：「此人若未有對該撒告御狀，就通放伊。」
ACT|27|1||已經定著意思，互阮過海去意大利，就將保羅及另外幾若個犯人交互西巴斯督營的百總，名猶流。
ACT|27|2||有亞大米田的船，欲行到亞西亞海墘幾若所在，阮就搭伊起身；有馬其頓的帖撒羅尼迦人亞里達古及阮去。
ACT|27|3||隔日，到西頓；猶流好款待保羅，准伊就近諸個朋友，受怹的照應。
ACT|27|4||對遐開船，因為對頭風的緣故，就對居比路下勢經過。
ACT|27|5||已經過基利家、旁非利亞的海，到呂家的每拉。
ACT|27|6||佇遐，百總抵著亞歷山大的船，欲去意大利的，就教阮搭伊。
ACT|27|7||行真慢，多多日才僅仔到革尼土對面。因為風阻擋，就閃革哩底下，對撒摩尼過。
ACT|27|8||僅僅仔會通沿岸，行到一所在，名佳澳；近遮有拉西亞的城。
ACT|27|9||歷過多多日，禁食的期已經過，行船危險，保羅勸怹講：
ACT|27|10||「大家啊，我看此擺行船，呣若貨物及船，連咱的生命亦欲受害及大損失。」
ACT|27|11||若是百總信舵公及船主，卡過頭佇保羅所講的。
ACT|27|12||閣佇此個垵澳過冬天呣利便，大半的人，想愛開船離開遮，看會通到非尼基過冬天。彼位就是革哩底一個垵澳，一面向東南，一面向東北。
ACT|27|13||此時，南風微微仔來，眾人掠做得意，就起碇，倚革哩底岸來行。
ACT|27|14||無偌久，狂風對海嶼頂拍落來；彼個風名「友拉居崙」。
ACT|27|15||船互風掃，接載bē住，就出在伊漂流。
ACT|27|16||駛到小海嶼下，名叫高大，僅僅會收舢舨起來。
ACT|27|17||舢舨已經收起來，就用方法捆縳船底，閣驚了靠著賽耳底的沙汕就落帆，互風押去。
ACT|27|18||阮互風湧大搖簸，隔日怹就用貨物㧒落海。
ACT|27|19||第三日，閣親手㧒擲船裡的器具。
ACT|27|20||日及星多多日無出現，閣互風湧拍不止殄，阮得救的向望就攏無啦。
ACT|27|21||眾人久久無食，保羅徛佇怹中間，講：「大家啊，恁前著聽我的話，莫得開船離開革哩底，來抵著此號傷害及損失。
ACT|27|22||今我勸恁安心，因為恁中間無一人會失落生命，獨獨失落船若定。
ACT|27|23||因為我所屬所服事的上帝，伊的天使昨暝徛佇我身邊，講：
ACT|27|24||『保羅，呣免驚；你的確著徛佇該撒的面前，看啊！上帝用船內的人攏總賞賜你。』
ACT|27|25||所以，大家啊，恁著安心，因為我信上帝，代誌啲欲照伊所給我講的。
ACT|27|26||若是咱諸個的確靠佇一個海嶼。」
ACT|27|27||到第十四暝，阮漂流佇亞底亞海。約略半暝，水手掠做近山，
ACT|27|28||拍水鉈，得著二十尋；略略仔進前，閣拍水鉈，得著十五尋。
ACT|27|29||驚了犁著石，就佇船尾拋四弓碇，切切向望天光。
ACT|27|30||水手愛欲離開船逃走，放舢舨落海，假做欲對船頭拋碇。
ACT|27|31||保羅對百總及兵丁講：「諸個人無踮佇船裡，恁bē會得救。」
ACT|27|32||兵丁就斬斷舢舨的索，出在伊家己墜落。
ACT|27|33||到天欲光，保羅勸眾人著食，講：「恁大家啲瞭望，愞枵，呣成食，今仔日是第十四日啦。
ACT|27|34||所以勸恁著食，這是關係恁的得救；因為恁無一人會失落一支頭毛。」
ACT|27|35||講息，提餅，當眾人的面前感謝上帝，擘破來食。
ACT|27|36||對按呢眾人攏安心，亦逐個食。
ACT|27|37||阮佇船裡的計共二百七十六人。
ACT|27|38||已經食飽，㧒麥落海，互船卡輕。
ACT|27|39||到天光，呣識彼個所在，獨獨看見一個海灣，有沙坡，就相及計謀看會互船犁上頂面抑bē。
ACT|27|40||就棄拺諸個碇，放佇海裡；也解開吊船舵的索起頭帆，互伊食風向沙坡進前。
ACT|27|41||抵著雙夾流的位，船就靠淺；船頭咬住bē振動，船尾互大湧摔破。
ACT|27|42||兵丁的意思欲刣諸個犯人，驚了有的泅走。
ACT|27|43||獨獨百總愛救保羅，阻擋怹所計謀，命令會泅的人，代先落水上山；
ACT|27|44||其餘的人有的用板，有的用船內的物。對按呢，眾人攏得救上山。
ACT|28|1||阮已經得著救，就知彼個海嶼名叫米利大。
ACT|28|2||番人用罕得有的仁愛款待阮；因為落雨，閣寒，怹就起火，接納阮眾人。
ACT|28|3||保羅拾柴一把，下佇火裡，有毒蛇，因為火熱chông出來，咬住佇伊的手。
ACT|28|4||番人看見毒物住佇伊的手，就相及講：「此個人的確是兇手，雖罔海裡得著救，天理bē容允伊活。」
ACT|28|5||保羅拂毒物佇火裡，攏無受傷。
ACT|28|6||番人聽候伊腫，抑是忽然死跋倒；聽候久久，看見伊無代誌，就反轉，拍算講：「伊是神明。」
ACT|28|7||海嶼的頭人，名部百流，有田園近佇遐；伊接納阮，三日久好禮相款待。
ACT|28|8||抵著部百流的老父有熱病及做痢倒啲。保羅入去就近伊，祈禱，給伊按手，醫好伊。
ACT|28|9||對按呢，海嶼中其餘的破病人亦來，得著醫好。
ACT|28|10||怹也用多多禮數尊敬阮；開船的時，將所欠用的送到船裡。
ACT|28|11||過三月日，阮搭亞歷山大的船起身；彼隻船號做「宙斯的雙生子」，是佇一個海嶼過冬天的。
ACT|28|12||到敘拉古拋啲，阮踮遐三日；
ACT|28|13||對遐踅(se̍h)到利基翁。過一日，南風起，第二日到部丟利。
ACT|28|14||佇遐抵著兄弟，請阮相及踮七日。就到羅馬。
ACT|28|15||羅馬的兄弟聽見阮的消息，就對遐來到亞比烏市及三館的所在，接接阮。保羅看見怹，感謝上帝，就壯膽。
ACT|28|16||已經入羅馬，准保羅及一個看守伊的兵另外住。
ACT|28|17||過三日，保羅請猶太人的序大來相會。已經聚集，就對怹講：「兄弟啊，我雖然未曾犯著咱的百姓抑是列祖的規例，若是對耶路撒冷受縳，送交羅馬人的手。
ACT|28|18||怹已經審判我，看我無死罪，就愛放我。
ACT|28|19||獨獨猶太人反對，我不得已，對該撒告御狀，攏呣是有因端欲告我的百姓。
ACT|28|20||因為按呢，才請恁來相見，相及議論，是我為著以色列所向望的，才受此個鎖鍊捆縳。」
ACT|28|21||怹對伊講：「阮未曾對猶太接著批講到你的事，也未有甚麼兄弟到遮通報抑是講你有甚麼歹。
ACT|28|22||獨獨阮愛聽你的意見怎樣；因為此個黨，阮知逐所在互人嫌。」
ACT|28|23||怹已經及伊定著日期，多多人就近伊佇伊歇的厝。保羅對早起到下昏，排列來證明上帝的國，引摩西的律法及諸個先知，用耶穌的事苦勸怹。
ACT|28|24||伊所講的，有的信，有的呣信。
ACT|28|25||二旁bē相合，就四散；保羅代先講一句話，講：「聖神用先知以賽亞的嘴給恁的列祖所講的話是真著。
ACT|28|26||去給此個百姓講：恁聽是欲聽，也攏bē曉悟；恁看是欲看，也看攏bē見；
ACT|28|27||因為此個百姓心鈍，耳孔重，目睭放瞌；驚了怹用目睭看見，用耳孔聽見，用心曉悟，來越輪轉，我就醫好怹。
ACT|28|28||所以恁著知，上帝此個拯救，已經施行外邦，怹亦欲聽受。」
ACT|28|29||｛保羅說了這話，猶太人議論紛紛的就走了。〔台語羅馬譯本無此節！〕｝
ACT|28|30||保羅徛家己稅的厝二年久。凡若入來見伊的，伊攏接納怹，
ACT|28|31||傳上帝的國，將主耶穌基督的代誌真好膽教示人，無人禁伊。
ROM|1|1||耶穌基督的奴僕保羅，受召做使徒，分別伊來傳上帝的福音，
ROM|1|2||就是上帝從前託伊諸個先知佇聖經所應允的，
ROM|1|3||論伊的子，照肉體是對大衛的後裔生的；
ROM|1|4||照聖德的神就對死人的復活，用權能顯明伊是上帝的子，就是咱的主耶穌基督。
ROM|1|5||阮對伊受恩及使徒的職，欲為著伊的名互人佇萬邦中信來順趁；
ROM|1|6||從中也有恁諸個受召屬耶穌基督的。
ROM|1|7||批寄互見若住佇羅馬、上帝所疼、受召做聖徒的。願恁對咱的父上帝及主耶穌基督得著恩典平安。
ROM|1|8||頭一項，因為恁的信報揚佇通世間，所以我對耶穌基督為著恁眾人感謝我的上帝。
ROM|1|9||因為我佇伊的子的福音，用我的神所服事的上帝做我的干證，我怎樣數念恁無息；
ROM|1|10||祈禱的中間常常求，看此霎有通照上帝的旨意得著平坦的路就近恁。
ROM|1|11||因為我欣慕見著恁，通將神靈的恩賜分互恁，互恁堅固；
ROM|1|12||就是我佇恁中間，恁對我的信，我對恁的信，大家得著安慰。
ROM|1|13||兄弟啊，我呣愛恁呣知我多多擺立志欲就近恁，愛佇恁中間得著果子親像佇其餘的外邦；總是到今猶有阻擋。
ROM|1|14||無論希利尼人、抑是番人、聰明的、抑是愚戇的，我攏欠怹的債，
ROM|1|15||所以在佇我攏便便，欲用福音續傳互恁住佇羅馬的人。
ROM|1|16||因為我無掠福音做見誚，因為是上帝的權能欲救攏總信的人，代先猶太，後來希利尼。
ROM|1|17||因為佇福音的內面有顯明上帝的義；對信到佇信。照聖經所記載講：「義的人欲對信來活。」
ROM|1|18||因為上帝的受氣對天顯明到佇人攏總的不虔不義，就是用不義壓制真理的人的。
ROM|1|19||因為論到上帝，人所通識伊的，有顯明佇怹的心內，因為上帝曾顯明指示怹。
ROM|1|20||因為對創造世間以來，上帝永遠的權能及聖質，凡所bē看見伊的，對受創造的物想了就明明看見，互怹無路通推託。
ROM|1|21||因為怹既然識上帝，若是無榮光伊做上帝，亦無感謝伊。就是怹的思想變做空空，怹的bē曉悟的心變做黑暗。
ROM|1|22||家己稱做智識，反轉做戇，
ROM|1|23||將bē敗壞的上帝的榮光，來換會敗壞的人及禽獸、蟲thōa諸個像的款式。
ROM|1|24||所以照怹心內的私慾，上帝交付怹佇無清氣，互怹的身軀相凌辱。
ROM|1|25||怹用上帝的真換做假，敬拜服事受造的物，卡過頭佇造物的主，伊是堪得謳咾到代代的。阿們！
ROM|1|26||因為按呢，上帝交付怹佇見誚的情；怹的婦仁人用順性的路用變做逆性的路用；
ROM|1|27||查甫人也按呢，放拺婦仁人順性的路用，相意愛，慾火動心，查甫及查甫行無正經的事，佇怹本身受怹的差謬所應該抵著的報應。
ROM|1|28||怹既然呣肯存上帝佇怹的心思，上帝交付怹佇不中用的心，行呣合宜的事；
ROM|1|29||充滿攏總的不義、歹代、貪心、惡毒；滿滿怨妒行兇、相爭、奸詐、臭心行；
ROM|1|30||做講尻脊後話的、誹謗的、怨恨上帝的、侮慢的、驕傲的、品嗙的、造作歹代的、忤逆父母的、
ROM|1|31||無明理的、無守約的、無親人情的、無憐憫的。
ROM|1|32||怹既然知上帝的擬斷行諸個代誌的人應該死，就呣若家己行，閣別人行，怹也及怹歡喜。
ROM|2|1||所以見若擬斷人的人啊，你無通推託。因為你所擬斷別人的，抵抵是擬定家己；因為你啲擬斷人，家己也按呢行。
ROM|2|2||若是咱知，上帝是照真理來擬斷行按呢的人。
ROM|2|3||你此號人啊，人行按呢你擬斷伊，也你家己去行，你拍算會逃閃上帝的擬斷嗎？
ROM|2|4||抑是看輕伊極大的仁慈、寬容、吞愞，呣知卻上帝的仁慈是欲導你反悔？
ROM|2|5||竟然照你的硬心及呣反悔的心，為家己積聚受氣佇受氣的日，就是上帝義的審判顯明的日。
ROM|2|6||伊欲照逐人的所行來報應伊。
ROM|2|7||見若綿賴行好、求榮光、尊貴，及bē敗壞的，將永活報伊；
ROM|2|8||見若結黨、無趁真理來趁不義的，就有怨恨及受氣。
ROM|2|9||患難及困苦到佇攏總行歹的人，代先猶太，後來希利尼；
ROM|2|10||也榮光、尊貴、平安到佇攏總行好的人，代先猶太，後來希利尼。
ROM|2|11||因為上帝無照外貌取人。
ROM|2|12||因為見若無律法來犯罪的，也欲無律法來沈淪；見若佇律法來犯罪的，欲對律法受審判。（
ROM|2|13||因為佇上帝的面前，呣是聽律法的做義，就是行律法的欲稱做義。
ROM|2|14||因為無律法的外邦人對本性來行律法的時，怹雖然無律法，是家己做家己的律法。
ROM|2|15||是顯明律法的功用刻佇怹的心，怹的良心相及做干證，怹的念頭有時相責備，有時相寬恕）。
ROM|2|16||佇上帝用耶穌基督審判人隱密的事彼日，照我的福音所講。
ROM|2|17||你若稱做猶太人，倚靠律法，掠上帝來做誇口；
ROM|2|18||已經對律法來學習，知伊的旨意，閣驗出許個至好的；
ROM|2|19||閣深信家己是做睛暝人的導路的，踮佇黑暗者的光，
ROM|2|20||戇人的先生，囝仔的教習，佇律法內有智識及真理的模樣。
ROM|2|21||你教示別人，也無教示家己啊？你宣傳講呣通偷提，也家己偷提啊？
ROM|2|22||你講呣通行淫，也家己姦淫啊？你厭惡偶像，也家己搶宮廟啊？
ROM|2|23||你掠律法做誇口，就對犯著律法、凌辱上帝啊？
ROM|2|24||因為上帝的名為著恁受謗瀆佇外邦中，照所記載的。
ROM|2|25||你若行律法，割禮就有利益；你若犯著律法，就你的割禮變做無割禮。
ROM|2|26||所以無受割禮的，若守律法的規例，伊的無割禮，豈無欲算做割禮嗎？
ROM|2|27||閣生成無割禮來盡律法的，豈無欲擬斷你對文字及割禮來犯法嗎？
ROM|2|28||因為外皮做猶太人的，呣是猶太人；佇肉體外皮的割禮，呣是割禮。
ROM|2|29||獨獨內面做猶太人的才是猶太人；也心內的割禮才是割禮，在佇神，不在佇文字。伊的得著謳咾呣是對人，就是對上帝。
ROM|3|1||按呢就猶太人有甚麼見長？割禮有甚麼利益啊？
ROM|3|2||無論看叨落一面，攏大大有利益：第一是上帝的詔有交託怹。
ROM|3|3||設使有的無信，就怎樣？怹的無信欲廢無上帝的信實嗎？
ROM|3|4||斷斷呣是！著認上帝做真實，人攏做白賊。照所記載講：互你佇你所講的，稱做義；佇受審判的時，得著卡贏。
ROM|3|5||我今趁人的款來講，咱的不義若顯明上帝的義，咱欲怎樣講？上帝降落受氣，伊也不義嗎？
ROM|3|6||斷斷呣是！若按呢，上帝豈可會審判世間啊？
ROM|3|7||若我的白賊益發顯明上帝的真實，互伊愈榮光，就我怎樣猶原受審判，親像罪人啊？
ROM|3|8||也啥事無講，咱來去做歹互好事會成？這是親像阮所受的誹謗，也親像人講阮有按呢啲講。彼號人受定罪是公道。
ROM|3|9||這是怎樣？咱有卡輸嗎？攏無！因為阮已經證明猶太希利尼攏有罪。
ROM|3|10||照所記載講：攏無義人，連一個也無；
ROM|3|11||無人曉悟；無人尋上帝；
ROM|3|12||攏總歪斜，相同變做無利益。無有行好的，連半個也無。
ROM|3|13||怹的嚨喉是破墓；怹用舌講奸詐，怹的嘴唇下有蛇的毒，
ROM|3|14||怹的嘴滿滿咒詛也真苦。
ROM|3|15||怹的腳緊緊走愛互人流血，
ROM|3|16||佇怹的路有殘害及苦難。
ROM|3|17||平安的路，怹呣識，
ROM|3|18||怹的目睭前無有驚畏上帝。
ROM|3|19||今咱知見若律法所講的是對律法下的人來講，欲塞密眾人的嘴，互通世間佇上帝的面前受擬罪。
ROM|3|20||因為對趁律法無人會得稱做義佇上帝的面前，因為對律法是互人知有罪。
ROM|3|21||今佇律法以外有上帝的義已經顯明，律法及先知給伊做干證：
ROM|3|22||就是上帝的義，對信耶穌基督到佇攏總信的人，因為攏無增差。
ROM|3|23||因為眾人已經犯罪，上帝的榮光得無著；
ROM|3|24||今為著伊的恩典白白得著稱做義，對佇基督耶穌的贖回。
ROM|3|25||就是上帝所顯然設立做挽回的祭的，對信，在佇伊的血，欲顯明伊家己的義；因為上帝有寬容，無歸咎前代的罪，
ROM|3|26||佇現今的時代愛顯明伊的義，互伊本身做義，閣稱彼個信耶穌的人做義。
ROM|3|27||按呢生佇叨落通誇口？全然無啦。對甚麼法互伊無？對行的法嗎？呣是，是對信的法。
ROM|3|28||所以阮議定：人稱做義是對信，呣是對趁律法。
ROM|3|29||抑是上帝獨獨是猶太人的上帝嗎？豈也呣是外邦人的上帝嗎？是，也是外邦人的。
ROM|3|30||因為上帝是一個，伊欲用信稱受割禮的人做義，也欲對此個信稱無受割禮的人做義。
ROM|3|31||按呢，就咱對信廢無律法嗎？斷斷呣是！反轉是互律法徛在。
ROM|4|1||按呢，咱欲講咱肉體的祖亞伯拉罕有得著甚麼？
ROM|4|2||因為亞伯拉罕若對所行得著稱做義，就通誇口；總是對上帝本是無。
ROM|4|3||因為聖經講甚麼？「亞伯拉罕信上帝，就給伊算做義。」
ROM|4|4||今見若做工的，伊的工錢無算是恩典，算是應該的；
ROM|4|5||若是無做工的，獨獨信彼個稱不虔的人做義的，伊的信就給伊算做義。
ROM|4|6||親像大衛也講起人攏無所行，來得著上帝算伊做義者，有福氣。
ROM|4|7||是講：怹的不法得著赦免，怹的罪惡得著遮蓋，彼號人有福氣。
ROM|4|8||主無欲用罪算伊的數的，彼個人有福氣。
ROM|4|9||今，此個福氣是到佇受割禮的？抑是也到佇無受割禮的啊？因為咱啲講，亞伯拉罕的信是給伊算做義，
ROM|4|10||按呢是怎樣算？是佇割禮的時？抑是佇無割禮的時？呣是佇割禮的時，是佇無割禮的時。
ROM|4|11||伊也得著割禮的記號，就是佇無受割禮的時對信所有的義的印信，互伊通做攏總無受割禮來信的人的父，互義通算做怹的；
ROM|4|12||也互伊做受割禮的人的父，就是許個呣若受割禮，閣有趁咱的父亞伯拉罕未受割禮的時來信的腳步的。
ROM|4|13||因為所應允亞伯拉罕及伊的後裔做後嗣承接世間的，呣是對律法，是對信的義。
ROM|4|14||因為若屬律法的做後嗣，信就歸佇空空，應允也廢無。
ROM|4|15||因為律法是致到受氣；若無律法，就無犯著。
ROM|4|16||所以是對信，通照恩典，欲互應允堅固佇眾後裔；呣若佇彼個屬律法的，也佇屬亞伯拉罕的信的。
ROM|4|17||伊佇伊所信的上帝的面前做咱眾人的父，就是彼個互死人復活，叫許個無者那親像有者的上帝；照所記載講：「我設立你做多多邦國的父。」
ROM|4|18||伊佇無通向望的中間，對向望來信，互伊通成做多多邦國的父，照所曾講的：「你的後裔欲親像按呢。」
ROM|4|19||伊想著家己的身軀親像已經死，（彼時成百歲），閣撒拉的胎孕已經絕，伊的信無軟茈；
ROM|4|20||伊看上帝的應允，也無對呣信來僥疑，信就愈勇健，來歸榮光上帝，
ROM|4|21||閣深信上帝會成伊所應允的。
ROM|4|22||所以，給伊算做義。
ROM|4|23||今所講「給伊算」，此句呣是干單為著伊來寫，
ROM|4|24||也是為著咱，咱若信靠彼個互咱的主耶穌對死人中復活的上帝，也欲給咱算做義。
ROM|4|25||耶穌曾為著咱的罪，受解送；閣為著咱的稱做義，來得著復活。
ROM|5|1||所以咱已經對信稱做義，就對咱的主耶穌基督有及上帝和。
ROM|5|2||也倚靠伊，對信來入佇現今所帶的恩典，閣向望上帝的榮光來歡歡喜喜。
ROM|5|3||呣若按呢，就佇患難也歡歡喜喜；因為知患難生出吞愞，
ROM|5|4||吞愞生出老練，老練生出向望；
ROM|5|5||也向望無致到見誚，因為上帝的疼對所賞賜咱的聖神來灌沃咱的心。
ROM|5|6||因為咱猶久軟弱的時，基督到期替有罪的人死。
ROM|5|7||因為替義人死的，oh得有；替好人死的，豈採有人敢。
ROM|5|8||若是上帝顯明伊本身疼咱的疼痛，因為咱猶久做罪人的時，基督替咱死。
ROM|5|9||何況咱已經佇伊的血得著稱做義欲對伊得著救，免得彼個受氣啊。
ROM|5|10||若咱猶久做對敵的時，對伊的子的死，得著及上帝復和；何況已經復和，欲佇伊的活得著救啊！
ROM|5|11||呣若按呢，咱現今已經對咱的主耶穌基督得著復和，就對伊也掠上帝做通誇口。
ROM|5|12||所以親像罪對一人入世間，死也對罪入；按呢死遍遍到佇眾人，因為眾人曾犯罪。
ROM|5|13||因為律法未到的時，罪已經佇世間；獨獨無律法佇啲，罪就無算數。
ROM|5|14||總是對亞當到摩西，連許個無犯罪親像亞當犯著禁令的款的，死也攏管轄怹。亞當是隨後到者的相對。
ROM|5|15||若是罪過不比恩賜，因為若對一人的罪過，眾人死，何況上帝的恩典，及佇耶穌基督一人恩典中的賞賜，充滿佇眾人啊？
ROM|5|16||閣對一人的犯罪，也不比恩賜，因為審判是對一人致到定罪，若是恩賜是對多多罪過致到斷做義。
ROM|5|17||因為若為著一人的罪過，死就對一人做王，何況許個受恩典及義的賞賜的充滿的，欲對耶穌基督一個佇活的中間做王啊？
ROM|5|18||按呢，親像對一擺的罪過，有致到眾人受定罪；就對一擺義的所行，也致到眾人受擬斷得著活。
ROM|5|19||因為親像對一人的違逆，互眾人做有罪的；就對一人的順趁，互眾人做有義的，也是按呢。
ROM|5|20||閣加參律法落去，欲互罪過加添多多；總是罪過多多，就恩典佇遐益發充滿。
ROM|5|21||就是親像罪曾做王佇死的中間；也欲互恩典親像按呢對義來做王，致到永活，是對咱的主耶穌基督。
ROM|6|1||按呢，咱欲怎樣講？總無長長踮佇罪惡、互恩典加添多多嗎？
ROM|6|2||斷斷呣通！咱向罪彼面已經死的，豈欲猶原佇罪中來活嗎？
ROM|6|3||豈呣知咱見若曾受洗禮來入佇基督耶穌的，是受洗禮來入伊的死。
ROM|6|4||所以，咱既然對洗禮來入佇死，及伊同埋葬，是親像基督對父的榮光對死人中復活，也欲互咱按呢行佇活命的新款。
ROM|6|5||因為咱若聯合佇伊死的款式，也欲聯合佇伊復活的款式；
ROM|6|6||是知咱舊的人及伊同釘，互罪的體會廢去，致到咱無閣做罪惡的奴才；
ROM|6|7||因為已經死的是得著稱做義，來脫離罪。
ROM|6|8||今咱信若及基督同死，就欲及伊同活。
ROM|6|9||知基督已經對死人中復活無閣死，死無閣管轄伊。
ROM|6|10||因為伊的死，是向罪做一擺死；伊的活是向上帝來活。
ROM|6|11||按呢，恁踮佇基督耶穌著看家己向罪是死，向上帝是活。
ROM|6|12||所以，莫得容允罪惡做王佇恁會死的身軀，致到恁順趁伊的私慾。
ROM|6|13||也莫得將恁的百體獻互罪惡做不義的器具；是著將本身獻互上帝，親像對死人中來活者，也獻恁的百體互上帝做義的器具。
ROM|6|14||因為罪惡無閣管轄恁，因為恁呣是佇律法下，是佇恩典下。
ROM|6|15||按呢就怎樣？咱既然呣是佇律法下，是恩典下，通犯罪嗎？斷斷呣通！
ROM|6|16||豈呣知恁獻本身做奴僕來順趁伊，就是做所順趁者的奴僕？或是做罪惡的奴僕，致到死；抑是做順趁的奴僕，致到義？
ROM|6|17||感謝上帝！因為恁前做罪惡的奴僕，今曾甘心順趁恁所入彼個教訓的規模。
ROM|6|18||已經得著解放脫離罪，就做義的奴僕。
ROM|6|19||我因為恁肉體的軟弱，就照人的事來講。因為親像恁曾用恁的百體獻互污穢不法做奴僕，致到不法；今著照按呢用恁的百體獻互義做奴僕，致到成聖。
ROM|6|20||因為恁前做罪惡的奴僕，彼時恁無互義管轄。
ROM|6|21||當彼時恁得著甚麼果子，佇現今所見誚的啊？因為怹的結局是死。
ROM|6|22||今恁已經得著解放脫離罪惡，來做上帝的奴僕，得著果子，致到成聖，彼個結局是永活。
ROM|6|23||因為罪惡的工錢是死；若是上帝的恩賜是永活，在佇咱的主基督耶穌。
ROM|7|1||兄弟啊，我今是及識律法的啲講，恁豈呣知律法管人到伊一世人嗎？
ROM|7|2||因為有丈夫的婦仁人，丈夫活啲的時，伊就互律法所縛來隨伊的丈夫；丈夫若死，就脫離丈夫的律法。
ROM|7|3||所以丈夫佇啲，若隨別人，就叫伊做淫婦；丈夫若死，就得著解放脫離律法，雖然隨別人，也呣是淫婦。
ROM|7|4||按呢，我的兄弟啊，恁對基督的身軀，向律法已經死，欲互恁隨別個，就是彼個對死復活的，互咱為著上帝結果子。
ROM|7|5||因為咱踮佇肉體的時，許個罪惡的情慾對律法激起的，運動佇咱的百體，致到咱為著死結果子。
ROM|7|6||若是現今咱有脫離律法，是平素把縛咱的，咱已經向伊來死，致到咱的服事是佇心神的新款，呣是佇文字的舊款。
ROM|7|7||按呢，咱欲怎樣講？律法是罪惡嗎？斷斷呣是！總是若無對律法，我就呣知罪。因為律法若無講「呣通貪慾」，我就呣知貪慾。
ROM|7|8||若是罪惡乘機會，對誡命做成逐樣的貪慾佇我的心；因為無律法罪惡是死。
ROM|7|9||前無律法，我就活；誡命到，罪惡活起來，我就死。
ROM|7|10||誡命本是欲互人活，照我見過反轉是互人死。
ROM|7|11||因為罪惡乘機會，對誡命欺騙我，閣對伊來害死我。
ROM|7|12||按呢生，律法是聖，誡命也是聖、是義、是好。
ROM|7|13||若是按呢，彼個好的是互我死嗎？斷斷呣是！是罪惡對彼個好的互我死，欲顯出伊是罪惡，互罪惡對誡命成做罪惡的極頭。
ROM|7|14||因為咱知律法是屬佇神的，若是我是屬佇肉體的，已經賣去互罪惡。
ROM|7|15||因為我所做的，家己呣知；因為我所啲行的，呣是我所意愛；反轉我所怨的，我去行伊。
ROM|7|16||今我若行所呣愛的，我就是承認律法做好。
ROM|7|17||按呢行伊的，今呣是我，是踮佇我心內的罪惡。
ROM|7|18||因為我知我內面，就是我肉體內，無好佇啲。因為，論彼個意愛我就有，行彼個好我就無。
ROM|7|19||因為，我所意愛的好，我無去行；我所呣愛的歹，反轉去行。
ROM|7|20||獨獨我若行我所呣愛的，彼個啲行的，今呣是我，是踮佇我內面的罪惡。
ROM|7|21||按呢我得知有一個法，就是當我愛行好的時，歹及我佇啲。
ROM|7|22||因為我照內心，是歡喜上帝的律法；
ROM|7|23||若是我看百體中有別個法及我心志的法相交戰，掠我來降服百體內罪惡的法。
ROM|7|24||苦啊！我的做人！是誰欲救我脫出此個致到死的體啊？
ROM|7|25||感謝上帝是對咱的主耶穌基督。按呢，我本身用心志順服上帝的法，用肉體順服罪惡的法。
ROM|8|1||所以，許個踮佇基督耶穌的，今攏無定罪。
ROM|8|2||因為活命的神的法，佇基督耶穌已經解放我脫離罪及死的法。
ROM|8|3||因為律法所bē會的，是對肉體才無力，上帝就差家己的子，佇有罪的肉體的形狀，閣為著罪的緣故，佇肉體中來擬定罪惡，
ROM|8|4||互律法的義佇咱會得滿足，就是無照肉體、是照神來行的。
ROM|8|5||因為照肉體的，意向肉體的事；照神的，意向神的事。
ROM|8|6||因為肉體的意向，是死；神的意向，是活閣平安。
ROM|8|7||因為肉體的意向，是對敵上帝；因為伊無降服上帝的律法，也bē會降服，
ROM|8|8||閣踮佇肉體的，bē會互上帝歡喜。
ROM|8|9||獨獨上帝的神若徛起佇恁，就恁無踮佇肉體，是踮佇神。無有基督的神的，呣是伊的人。
ROM|8|10||基督若踮佇恁，就恁的身軀因為罪死，神因為義活。
ROM|8|11||獨獨互耶穌對死人中復活的，伊的神若徛起佇恁，就互基督耶穌對死人中復活的，也欲將伊的神就是徛起佇恁的，互恁會死的身軀復活。
ROM|8|12||按呢，兄弟啊，咱呣是欠肉體的債致到照肉體來活。
ROM|8|13||因為恁若照肉體來活，就會死；若用神拍死身軀的所做，就會活。
ROM|8|14||凡若互上帝的神所導的，是做上帝的子。
ROM|8|15||因為恁呣是受著奴僕的神，致到閣驚惶；就是受著設立做子的神，對按呢咱叫講：「阿爸！父啊！」
ROM|8|16||聖神家己及咱的神相及干證咱做上帝的子；
ROM|8|17||既然做子就做後嗣，就是做上帝的後嗣，及基督同做後嗣。咱若及伊同受苦，是欲互咱及伊同榮光。
ROM|8|18||因為我算現時的艱苦bē堪得比並所欲顯明到佇咱的榮光。
ROM|8|19||因為受造的物抬頭向望，啲聽候上帝眾子的顯明。
ROM|8|20||因為受造的物降服佇空虛，呣是伊甘願，就是對彼個互伊降服的。
ROM|8|21||是啲向望連受造的物也欲得著解放脫離敗壞的拘束，來入佇上帝的子兒榮光的自由。
ROM|8|22||因為咱知一切受造的物到此時猶啲相及吐氣、苦痛。
ROM|8|23||呣若按呢，就咱本身得著聖神頭水的果子的，也心內家己吐氣，啲聽候設立做子，就是咱的身軀的贖回。
ROM|8|24||因為咱得救是對向望；若是已經看見的向望呣是向望，因為所看見的甚麼人啲向望伊？
ROM|8|25||獨獨咱若向望彼個所無看見的，咱就吞愞聽候。
ROM|8|26||閣聖神也親像按呢扶持咱的軟茈，因為咱呣知影著怎樣祈禱照所應該的，獨獨聖神家己用bē講出的吐氣替咱求。
ROM|8|27||鑑察人的心的，也知聖神的意思，因為伊照上帝的意思來替聖徒求。
ROM|8|28||閣咱知萬項事相及來互疼上帝的人得著利益，就是照伊定著的旨意來受召者。
ROM|8|29||因為伊所代先知的，就代先定著怹及伊的子的像同款，互伊佇多多兄弟的中間做大子。
ROM|8|30||閣所代先定著的就召怹；所召的就稱怹做義，所稱做義者，就互怹有榮光。
ROM|8|31||論到諸個事咱欲怎樣講？上帝若為咱，是誰會對敵咱？
ROM|8|32||伊既然無惜家己的子，為著咱眾人獻伊，豈無續將萬物白白互咱嗎？
ROM|8|33||是誰欲告上帝所揀的百姓啊？稱怹做義的是上帝。
ROM|8|34||是誰定怹的罪啊？基督耶穌已經死，尚且對死人中閣起來，坐佇上帝的大旁，也替咱祈禱。
ROM|8|35||是誰欲隔斷咱佇基督的疼？或是患難？或是困苦？或是窘逐？或是枵餓？或是褪裼？或是危險？或是利刀啊？
ROM|8|36||親像所記載講：阮為著你的緣故終日受死；看做親像欲刣的羊。
ROM|8|37||反轉佇諸個攏總的事，咱對疼咱者得勝到有剩。
ROM|8|38||因為我深信無論是死、是活，是天使、是掌權的，是現今的、是將來的，有權能的，
ROM|8|39||是高、是深，抑是別個受造的物，攏bē會隔斷咱佇上帝的疼；就是佇咱的主基督耶穌所有的疼。
ROM|9|1||我踮佇基督講話真實無白賊，我的良心佇聖神及我相及做干證：
ROM|9|2||我有大憂悶，痛心無息；
ROM|9|3||因為我為著我的兄弟，我的骨肉的至親，就若本身受咒詛，離開基督也甘願。
ROM|9|4||怹是以色列人；有做子的名份、有榮光，有諸個約、有律法的傳授、有服事的禮儀，及諸個應允攏屬佇怹。
ROM|9|5||列祖是怹的祖，照肉體來論，基督也對怹出。伊是萬物的頂面，是上帝堪得謳咾到代代的。阿們！
ROM|9|6||呣是講上帝的話廢去。因為對以色列出的無一盡是以色列人，
ROM|9|7||也呣是因為怹做亞伯拉罕的後裔就一盡做子；獨獨「佇以撒的欲稱做你的後裔。」
ROM|9|8||這就是講，呣是肉體的子就算做上帝的子，獨獨應允的子才算做後裔。
ROM|9|9||因為應允的話是講：「照此個期我欲到，撒拉欲有一個子。」
ROM|9|10||呣若按呢，閣有利百加，對咱的祖以撒一人來懷孕，（
ROM|9|11||子猶未出世，好歹猶未行，欲互上帝揀選人所定著的旨意會久長佇啲，呣是出佇所行，是出佇召伊者。）
ROM|9|12||就給利百加講：「大的欲服事細的。」
ROM|9|13||親像所記載講：「我疼雅各；怨恨以掃。」
ROM|9|14||按呢咱欲怎樣講？上帝有不義嗎？斷斷呣是！
ROM|9|15||因為伊給摩西講：我欲憐憫我所憐憫的，我欲體貼我所體貼的。
ROM|9|16||照按呢看，不在佇意愛的，也不在佇行的，是在佇憐憫人的上帝。
ROM|9|17||因為聖經給法老講：「我互你興起，刁持欲用你顯明我的權能，也互我的名報揚佇普天下。」
ROM|9|18||按呢，伊隨意憐憫人，也隨意互人硬心。
ROM|9|19||你欲對我講：「怎樣伊猶啲嫌人？因為是誰逆伊的旨意？」
ROM|9|20||你此個人啊，你是誰反轉辯駁上帝啊？受造的物豈會對造伊的講：「你啥事創造我按呢？」
ROM|9|21||土的權豈呣是出在燒磁的人，平平對彼塊來做器具，一個貴氣一個下賤嗎？
ROM|9|22||設使上帝愛顯明伊的受氣，閣互人識伊的權能，就大大寬容吞愞許個通受氣的器具，便便欲敗壞的；
ROM|9|23||也互人識伊榮光的富有到佇通憐憫的器具，伊所代先備辦欲得著榮光的。
ROM|9|24||就是咱諸個互伊所召的，呣若出佇猶太人，也出佇外邦人；
ROM|9|25||親像伊佇何西阿的冊講：呣是我的百姓，我欲稱怹做「百姓」；呣是得著疼的，我欲稱怹做「得著疼的」。
ROM|9|26||前佇啥所在給怹講：恁呣是我的百姓，佇遐怹欲稱做「真活上帝的子」。
ROM|9|27||以賽亞論以色列就叫講：「以色列諸個子，雖然怹的數額親像海沙，欲得著救的是許個所剩的若定；
ROM|9|28||因為主欲完全閣簡捷來成伊的話佇地裡。」
ROM|9|29||閣親像以賽亞代先講：若呣是萬軍的主給咱留一個種啲，就咱已經親像所多瑪及蛾摩拉一樣。
ROM|9|30||按呢，咱欲怎樣講？外邦人無追趇義，猶久得著義，就是對信的義。
ROM|9|31||若是以色列人追趇成義的法，也無得著彼個法。
ROM|9|32||這是怎樣？因為怹無對信，是對所行，怹著觸佇彼個互人著觸的石，
ROM|9|33||照所記載講：你看，我將互人著觸的石，跋倒人的石磐下佇郇城；見若信伊的人無致到見誚。
ROM|10|1||兄弟啊，我的心所意愛，所替怹對上帝求的，就是怹的得救。
ROM|10|2||因為我為著怹做干證，怹向上帝有熱心，總是無照真的智識；
ROM|10|3||因為怹呣識上帝的義，愛立家己的義，就無降服上帝的義。
ROM|10|4||因為基督做律法的結尾，致到義歸佇見若信的人。
ROM|10|5||因為摩西寫講：「人行彼個對律法的義的，欲對伊來活。」
ROM|10|6||若是對信的義是親像按呢講：「你莫得心內講：是誰欲上天啊？（就是欲導基督落來；）
ROM|10|7||抑是是誰欲落深淵啊？（就是欲導基督對死人中起來。）」
ROM|10|8||伊到底講甚麼啊？是講：言語是近佇你，是佇你的嘴，佇你的心。（就是阮所傳此個信的言語。）
ROM|10|9||就是你若用嘴認耶穌做主，用心信上帝互伊對死人中起來，就會得著救。
ROM|10|10||因為人用心信，致到得著義；用嘴認，致到得著救。
ROM|10|11||聖經講：「見若信靠伊的人不致見誚。」
ROM|10|12||因為猶太希利尼攏無分別，像一個主是眾人的主，款待攏總求伊的人極其富裕。
ROM|10|13||因為「見若求叫主的名的人，欲得著救。」
ROM|10|14||總是，怹所猶未信的，豈可會求叫伊？所未聽見的，豈可會信伊？若無人傳，豈可會聽見？
ROM|10|15||若呣是奉差，豈可會傳？照所記載講：「傳諸個好事的福音者，怹的腳步媠到怎樣！」
ROM|10|16||總是怹呣是攏順趁福音，因為以賽亞講：「主啊，阮所傳的，有是誰信啊？」
ROM|10|17||按呢信是出佇聽，聽是對基督的言語。
ROM|10|18||獨獨我講，怹豈未曾聽見嗎？有啦。怹的聲音傳到遍天下，怹的言語到地極。
ROM|10|19||若是我講，以色列人豈未知嗎？起頭摩西講：我欲用呣是做百姓的，來激恁的奮志；用戇的百姓來激恁的受氣。
ROM|10|20||以賽亞也好膽講：未曾尋我的，我互怹抵著，未曾請問我的，我對怹顯明。
ROM|10|21||若是論到以色列，伊就講：「我通日伸手，向呣順趁及辯駁的百姓。」
ROM|11|1||我就講，上帝豈有棄拺伊的百姓啊？斷斷呣是。因為我也是以色列人，出佇亞伯拉罕的後裔，便雅憫的支派。
ROM|11|2||上帝未曾棄拺伊所代先知的百姓。抑是恁呣知聖經佇以利亞彼站所記載啊？伊有怎樣對上帝告以色列人講：
ROM|11|3||「主啊，怹有刣死你的先知，掘倒你諸個祭壇，只有留我佇啲，怹也欲揲我的生命。」
ROM|11|4||總是上帝有應伊怎樣啊？是講：「我為著家己有留七千人，未曾跪拜巴力的。」
ROM|11|5||現今也按呢猶有所留啲，就是照恩典來揀選的。
ROM|11|6||總是若照恩典，就無閣對所行；若無，就恩典呣是恩典。
ROM|11|7||按呢就怎樣？以色列所求的，伊竟然無得著，獨獨受揀的有得著；其餘的就變硬心。
ROM|11|8||照所記載講：上帝互怹昏迷的心，bē看見的目睭，bē聽見的耳孔，到佇今仔日。
ROM|11|9||大衛也講：互怹的筵桌成做活罩，做羅網，做塞礙，做報應佇怹。
ROM|11|10||互怹的目睭花，bē會看見，怹的尻脊常常痀痀。
ROM|11|11||按呢我就講，怹已經著觸，是致到怹跋倒嗎？斷斷呣是！反轉對怹的犯罪，拯救就到佇外邦，欲激起怹的奮志。
ROM|11|12||今怹的犯罪，若做世間的富有，怹的衰退若做外邦的富有，何況怹的充滿？
ROM|11|13||我是對恁外邦人講；因為我是外邦人的使徒，我榮光我的職，
ROM|11|14||看會通激起我的骨肉親的奮志，來救怹中間幾若人
ROM|11|15||因為怹的受棄拺，若做世間的復和；就怹的受接納，呣是對死來活是甚麼啊？
ROM|11|16||起頭獻的麵若是聖，就歸甑也是聖；根若是聖，就枝也是聖。
ROM|11|17||諸個枝若有的遏起來，也你本是山橄欖得著接佇怹中間，相及份佇橄欖的根及肥汁，
ROM|11|18||你就呣通對枝來誇口；你若誇口，就呣是根倚靠你，是你倚靠根。
ROM|11|19||按呢你欲講，枝遏起來欲互我接落來。
ROM|11|20||著！怹對呣信才遏起來，你對信才徛住；心莫得自高，著驚惶。
ROM|11|21||因為上帝若無保惜順性的枝，也欲無保惜你。
ROM|11|22||著看上帝的慈悲及嚴謹，款待許個跋倒的是嚴謹，若是款待你是上帝的慈悲；總是你著長長踮佇伊的慈悲，若無，也欲給你割起來。
ROM|11|23||閣怹若呣是長長踮佇呣信，也欲得著接，因為上帝會閣接怹。
ROM|11|24||因為你若對彼個順性做山橄欖的既然割起來，逆性來接佇好的橄欖，何況許個順性的枝欲接佇本舊的橄欖啊！
ROM|11|25||兄弟啊，我呣愛恁呣知此個奧妙（免得恁家己掠做智慧），就是以色列中有的成做硬心，聽候外邦滿滿進入，
ROM|11|26||按呢通以色列欲攏得救，照所記載講：欲有救主對郇城出，解除雅各的不虔；
ROM|11|27||閣我除去怹的罪的時，這就是我及怹所立的約。
ROM|11|28||照福音，就怹為著恁來做仇讎；照揀選，就怹為著列祖來得著疼。
ROM|11|29||因為上帝的恩賜及召人攏無退悔。
ROM|11|30||是親像恁前無順服上帝，若是今對怹的無順服，恁得著憐憫。
ROM|11|31||按呢怹今無順服，通對恁的得著憐憫，互怹亦得著憐憫。
ROM|11|32||因為上帝已經圍萬人佇無順服的中間，刁持欲憐憫萬人。
ROM|11|33||深沈啊！上帝的智慧及見識的富有啊！伊的判斷bē測度(tók)得！伊的路途追尋bē著！
ROM|11|34||是誰知主的心志？是誰及伊參議？
ROM|11|35||是誰代先互伊，致到互伊報答？
ROM|11|36||因為萬物攏出佇伊，倚靠伊，歸佇伊。願伊榮光到代代。阿們。
ROM|12|1||兄弟啊，所以我因為上帝的憐憫勸恁獻家己的身軀做祭，是活的，聖的，上帝所歡喜的；這是恁神靈的服事。
ROM|12|2||莫得及此世間像款，著用心志換新來變化家己，互恁會明白甚麼是上帝善良、通歡喜、純全的旨意。
ROM|12|3||因為我對所互我的恩給恁中間逐人講，恁所想來忖度(chhún-tók)家己，呣通pôaⁿ過佇應該想的；所想著安份來想，照上帝所賞賜逐人信的份量。
ROM|12|4||因為親像咱一身有百體，若是百體的功用無攏相同；
ROM|12|5||按呢咱多多人踮佇基督做一身，逐個相共做體。
ROM|12|6||咱照所互咱的恩，已經得著恩賜，各無相同。或是做先知，就著照信的份量來講，
ROM|12|7||或是辦代誌，著致意佇辦代誌；或是教示人的，著致意佇教示；
ROM|12|8||或是勸勉的，著致意佇勸勉；賙助的，著用實心；治理的，著用殷勤；憐憫的，著用歡喜。
ROM|12|9||疼著無假；怨恨歹，親近好。
ROM|12|10||疼兄弟，著相親愛；敬重人，著相推尊。
ROM|12|11||論殷勤，呣通貧憚。論心志著熱熱，論主著服事。
ROM|12|12||佇向望著歡喜，佇患難著吞愞，佇祈禱著常常。
ROM|12|13||聖徒所欠缺的就供給伊；出外人著致意好款待怹。
ROM|12|14||窘逐恁的，著給怹祝福；著祝福，莫得咒詛。
ROM|12|15||及歡喜的人相及歡喜；及啼哭的人相及啼哭。
ROM|12|16||相款待著同一樣的心；心志莫得好高，著促就卑微的；莫得掠家己做有智識。
ROM|12|17||莫得用歹報歹；佇眾人的面前著圖謀諸個好事。
ROM|12|18||若會得通及眾人和，就著盡力及怹和。
ROM|12|19||所疼的兄弟啊，莫得家己伸冤，著愞氣卡好；因為有記載講：「主講：『伸冤在佇我，我欲報應伊。』
ROM|12|20||若是你的對敵枵，著互伊食，嘴乾，著互伊飲；因為行按呢是將熱熱的火炭疊佇伊的頭殼頂。」
ROM|12|21||莫得互歹卡贏，著用好卡贏歹。
ROM|13|1||逐人著降服佇做序大有權柄的，因為見有權柄無呣是對上帝出；所有的權柄攏是上帝所定著。
ROM|13|2||所以抗拒權柄者是逆上帝的命令；逆的人家己取罪。
ROM|13|3||因為有司呣是互好品行的驚，是互歹人驚。你愛免驚彼個權柄嗎？著行好，就得著伊的謳咾；
ROM|13|4||因為伊是上帝差用，欲利益你。若是你行歹，就著驚；因為伊呣是空空掛劍，伊是上帝的差用，是伸冤的，欲互歹人抵著刑罰。
ROM|13|5||所以的確著順服，呣若為著受氣，也是為著良心。
ROM|13|6||因為按呢恁也納稅；因為怹是上帝的執事，常常專務此個事。
ROM|13|7||所應該互眾人的，著互怹。應該納伊，著納伊；應該抽互伊，著抽互伊；應該驚畏伊，著驚畏伊；應該尊敬伊，著尊敬伊。
ROM|13|8||莫得欠人甚麼，只有相疼猶是欠人；因為疼人的，有盡律法。
ROM|13|9||因為所講，呣通行淫，呣通刣人，呣通偷提，呣通貪心，抑是別條誡，攏包含佇此句，著疼厝邊，親像家己。
ROM|13|10||仁愛無害著厝邊；所以仁愛是盡律法。
ROM|13|11||按呢生知此個時候就是恁已經著睏醒的時；因為咱得著救，比起頭信的時卡近。
ROM|13|12||暝欲過，日時近啦；所以咱著褪去黑暗的所行，來穿光明的戰甲。
ROM|13|13||所行著端正，親像佇日時。莫得放縱酒醉，莫得好色邪淫，莫得相爭怨妒；
ROM|13|14||著穿主耶穌基督，莫得為著肉體圖謀，致到趁私慾。
ROM|14|1||信軟茈的人，恁著接納伊，呣是欲辯論所僥疑的。
ROM|14|2||有人信百項物攏通食；獨獨信軟茈的，是食菜蔬。
ROM|14|3||食者莫得看輕無食者；無食者莫得擬議食者；因為上帝已經接納伊。
ROM|14|4||你是是誰啲擬議別人的奴僕啊？伊徛在，抑是跋倒，自然有伊的主人佇啲；若是伊欲徛在，因為主會互伊徛在。
ROM|14|5||有人擬斷此日贏彼日；有人擬斷日日攏相同。逐人心內著認吚真(khi-chin)。
ROM|14|6||守日者是為著主來守；食者為著主來食，因為伊感謝上帝；無食者也為著主來無食，也感謝上帝。
ROM|14|7||因為咱無人為著家己來活，也無人為著家己來死。
ROM|14|8||因為咱若活，是為著主來活；死，也是為著主來死。所以，咱或是活或是死攏屬佇主。
ROM|14|9||因為基督所以死來復活，是欲做活者死者的主。
ROM|14|10||今你啥事擬議你的兄弟？也你啥事看輕你的兄弟？因為咱眾人攏欲徛佇上帝公座前。
ROM|14|11||因為有記載講：主講：我既然是活者：萬腳頭窩欲跪我；萬嘴舌欲謳咾上帝。
ROM|14|12||按呢，咱逐人欲排列家己的事佇上帝的面前。
ROM|14|13||所以，咱莫得閣相擬議，恁寧可著定著意思莫得用互人跋倒抑是塞礙的物下佇兄弟的面前。
ROM|14|14||我知，也佇主耶穌深信，物本無一項是粗俗；獨獨人若掠甚麼做粗俗，就彼項物佇彼人是做粗俗。
ROM|14|15||總是若為著食物的事互你的兄弟憂悶，就你呣是照仁愛來行。基督替伊死的，你呣通用你的所食來敗壞伊。
ROM|14|16||莫得致到你的好互人誹謗；
ROM|14|17||因為上帝的國不在飲食，是義，及平安，及佇聖神的歡喜。
ROM|14|18||用按呢來服事基督的，互上帝所歡喜，互人所謳咾。
ROM|14|19||所以，見若致到和平大家相建立的事，咱著專務。
ROM|14|20||莫得因為食的緣故毀壞上帝的工。逐項物卻是清氣，若是對食致到跋倒的，就是歹。
ROM|14|21||無食肉，無飲酒，無做甚麼互兄弟跋倒，才是好。
ROM|14|22||你所有的信，著家己存佇上帝的面前。人無家己擬議佇伊所認做著的，就有福氣。
ROM|14|23||獨獨人若僥疑也來食，就受定罪，因為呣是出佇信。見若呣是對信出的就是罪。
ROM|15|1||咱諸個會的人應該著擔代bē的人的軟弱，呣通求家己的歡喜。
ROM|15|2||咱逐人著互厝邊歡喜，互怹得著好來建立。
ROM|15|3||因為基督也無求家己的歡喜，就是照所記載講：「人詈罵你的詈罵有到佇我。」
ROM|15|4||因為早所記載的攏是欲教示咱才來記，互咱對吞愞，對聖經的安慰來得著向望。
ROM|15|5||願賞賜吞愞安慰的上帝互恁大家同心志，照基督耶穌，
ROM|15|6||互恁一樣心一樣嘴榮光上帝──就是咱的主耶穌基督的父。
ROM|15|7||所以，著相接納，親像基督也有接納恁，致到榮光歸佇上帝。
ROM|15|8||因為我講，基督為著上帝的真實曾做奉割禮的人的差用，欲堅固所應允列祖的，
ROM|15|9||也互外邦人為著憐憫歸榮光上帝。照所記載講：因為按呢我佇外邦中欲稱呼你，唱歌謳咾你的名；
ROM|15|10||閣講：恁外邦人著及伊的百姓同歡喜。
ROM|15|11||又閣講：恁眾外邦著稱讚主！恁萬百姓著謳咾伊！
ROM|15|12||又閣以賽亞講：欲有耶西的根頭，及興起來治理外邦的；外邦欲倚靠伊來有向望。
ROM|15|13||願賞賜向望的上帝，互恁對信來充滿逐樣的歡喜、平安，互恁佇聖神的權能得著滿滿的向望。
ROM|15|14||我的兄弟啊，我家己也深信恁滿滿善良，充足逐樣的智識，也會大家相勸勉。
ROM|15|15||總是我寫批互恁有淡薄卡好膽，欲互恁閣會記得，這是對上帝所互我的恩典，
ROM|15|16||互我佇外邦做基督耶穌的執事，用上帝的福音來服事，欲互所獻的外邦人，佇聖神成聖的得著接納。
ROM|15|17||所以論上帝的事，我佇基督耶穌有通誇口。
ROM|15|18||因為除基督用我所行的以外，我呣敢講甚麼，只有講伊用我的言語及行做，佇神蹟及奇事的權能，及佇聖神的權能，互外邦順服；
ROM|15|19||按呢我對耶路撒冷踅(se̍h)到以利哩古，遍傳基督的福音。
ROM|15|20||閣我立志傳福音無佇基督已經受稱呼的所在，驚了起佇別人的地基頂。
ROM|15|21||就是照所記載講：未得著伊的消息的，欲看見；未聽見的，欲曉悟。
ROM|15|22||因為按呢我多多擺抵著阻擋，bē得通就近恁。
ROM|15|23||若是現今，佇諸個地方無閣有所在通去，已經多多年有欣慕欲就近恁，聽候我去士斑雅的時，
ROM|15|24||因為我向望經過的時，見著恁，代先及恁交陪略略仔滿意，後來得著恁送行去遐。
ROM|15|25||總是現在，我去耶路撒冷供給聖徒。
ROM|15|26||因為馬其頓、亞該亞人歡喜相及兌捐幫助耶路撒冷聖徒中的喪鄉人。
ROM|15|27||怹真正是歡喜，卻也是欠怹的債；因為外邦人既然相及有份佇怹神靈的事，自然著用肉體的物服事怹。
ROM|15|28||聽候我做完此個事，將此個捐項交付怹明白，我欲對恁遐去士斑雅。
ROM|15|29||我也知就近恁的時，欲有基督豐盛的祝福順續去。
ROM|15|30||兄弟啊，我對咱的主耶穌基督，也對聖神的疼，勸恁及我同盡力，替我祈求上帝，
ROM|15|31||救我脫離猶太地許個呣順服的人，也互我為著耶路撒冷所做供給的事得著聖徒接納，
ROM|15|32||互我對上帝的旨意到恁遐有歡喜，也及恁相及得著安息。
ROM|15|33||願賞賜平安的上帝及恁眾人佇啲。阿們！
ROM|16|1||我對恁舉薦咱的姊妹非比，就是堅革哩教會的差用。
ROM|16|2||互恁為著主接待伊，照聖徒所合宜。伊有欠用恁幫助的，就幫助伊，因為伊曾扶助多多人，也曾扶助我。
ROM|16|3||請安百基拉、亞居拉。佇基督耶穌及我同著磨者，
ROM|16|4||也為著我的生命曾拼死。呣若我感謝怹，就外邦的眾教會也是按呢。
ROM|16|5||閣請安聚集佇伊的家的教會。請安我所疼的以拜尼土；伊是亞西亞頭一個屬基督的。
ROM|16|6||請安馬利亞；伊曾為著恁多多著磨。
ROM|16|7||請安我的親戚安多尼古、猶尼亞；怹曾及我同關監；有名聲佇使徒中，閣代先我踮佇基督。
ROM|16|8||請安暗伯利踮佇主互我所疼的。
ROM|16|9||請安佇基督及我同著磨的耳巴奴，以及我所疼的士大古。
ROM|16|10||請安亞比利佇基督有經驗的。請安亞利多布家內的人。
ROM|16|11||請安我的親戚希羅天。請安拿其數家內踮佇主的人。
ROM|16|12||請安佇主啲著磨的土非拿、土富撒。請安所疼的彼息，曾佇主多多著磨的。
ROM|16|13||請安佇主得著揀選的魯孚及伊的老母；也是我的老母。
ROM|16|14||請安亞遜其土、弗勒干、黑米、八羅巴、黑馬，以及及怹佇啲的兄弟。
ROM|16|15||請安非羅羅古及猶利亞，尼利亞及伊的姊妹，及阿林巴以及及怹佇啲眾聖徒。
ROM|16|16||恁著用聖的相唚，大家相請安。基督的眾教會請安恁。
ROM|16|17||兄弟啊，我勸恁著省察許個分黨塞礙的，就是背恁所學習的教示的，閣著閃避怹。
ROM|16|18||因為此號人無服事咱的主基督，是服事家己的腹肚，用怹的奇巧諂媚的話迷惑正直的人的心。
ROM|16|19||因為恁的順服已經遍傳佇眾人，所以我為著恁歡喜；獨獨論到好事，我愛恁有智識，論到歹事，就愛恁清白。
ROM|16|20||賞賜平安的上帝欲緊緊踏碎撒但佇恁的腳下。願咱的主耶穌基督的恩及恁佇啲。
ROM|16|21||及我同著磨的提摩太，以及我的親戚路求、耶孫、所西巴德，請安恁。
ROM|16|22||我德丟就是寫此張批的，佇主請安恁。
ROM|16|23||我及全教會永歇伊兜的該猶請安恁。
ROM|16|24||城內管庫房的以拉都及兄弟括土請安恁。
ROM|16|25||上帝會堅固恁照我的福音，及所宣傳耶穌基督的事，也照永世代所隱密奧妙的闡明。
ROM|16|26||此個奧妙此霎有著現，也對先知的冊，照永遠上帝的命令來指示萬邦，互怹對信來順趁。
ROM|16|27||願榮光對耶穌基督歸佇獨一有智慧的上帝，代代無息。阿們！
1CO|1|1||對上帝的旨意，受召做耶穌基督的使徒保羅，及兄弟所提尼，
1CO|1|2||批寄互上帝的教會佇哥林多的，就是踮佇基督耶穌成聖、受召做聖徒，以及見若逐所在求叫咱的主耶穌基督的名的。主是怹的，也是咱的。
1CO|1|3||願恁對咱的父上帝及主耶穌基督得著恩典、平安。
1CO|1|4||我常常替恁感謝我的上帝，是為著上帝的恩典佇耶穌基督曾賞賜恁的；
1CO|1|5||因為恁踮佇伊逐項代誌富足，口才、智識無呣齊備，
1CO|1|6||親像基督的干證，得著堅固佇恁的中間，
1CO|1|7||致到恁佇諸個恩賜無一項無夠額，來聽候咱的主耶穌基督的顯現。
1CO|1|8||伊也欲堅固恁到路尾，佇咱的主耶穌基督的日無通嫌。
1CO|1|9||上帝是信實，恁對伊受召，來及伊的子──咱的主耶穌基督結聯。
1CO|1|10||兄弟啊，今我對咱的主耶穌基督的名勸恁議論攏著相同。恁中間莫得有分黨，就是著一心一意，大家相契合。
1CO|1|11||我的兄弟啊，是革來氏家內的人曾給我講，恁中間有相爭。
1CO|1|12||我的意思是恁逐人有啲講：「我屬保羅」；「我屬亞波羅」；「我屬磯法」；「我屬基督」。
1CO|1|13||基督豈有分開嗎？保羅豈替恁釘十字架嗎？抑是恁曾受洗禮歸佇保羅的名嗎？
1CO|1|14||感謝上帝，佇基利司布、該猶以外，我未曾給恁一人行洗禮，
1CO|1|15||免得人講，恁受洗禮歸佇我的名。
1CO|1|16||我也給司提反阿一家的人行洗禮，其餘有給別人行洗禮抑無，我卻bē記得。
1CO|1|17||因為基督差我，呣是欲行洗禮是欲傳福音，不在言語的智慧，驚了基督的十字架歸佇空空。
1CO|1|18||因為十字架的道理，沈淪的人看做戇；咱得救的人，看做上帝的權能。
1CO|1|19||因為有記載講：我欲滅無智慧的人的智慧，也欲棄拺聰明的人的聰明。
1CO|1|20||智慧的人佇叨落？經學士佇叨落？此世間好辯論的人佇叨落？上帝豈呣是互世間的智慧變成戇？
1CO|1|21||因為世間既然對怹的智慧，呣識上帝，上帝就歡喜對所宣傳的戇來救諸個信的人，這攏是上帝的智慧。
1CO|1|22||因為猶太人求神蹟，希利尼人尋智慧，
1CO|1|23||若是阮傳釘十字架的基督，對佇猶太人是塞礙，對佇外邦人是愚戇；
1CO|1|24||若是對佇受召的，無論猶太、希利尼，基督做上帝的權能，上帝的智慧。
1CO|1|25||因為上帝的愚戇比人卡智慧，上帝的軟弱比人卡勇壯。
1CO|1|26||兄弟啊，試看恁的受召，照肉體有智慧的無偌多，有權力的無偌多，有尊貴的也無偌多。
1CO|1|27||若是上帝揀世間的戇的，來互智慧的人見誚；上帝也揀世間的軟弱的，來互勇壯的見誚。
1CO|1|28||上帝也揀世間卑賤的，人看呣上目的，以及許個無的，來廢無許個有的，
1CO|1|29||互見若有肉體的，佇上帝的面前無通誇口。
1CO|1|30||若是恁對上帝得著踮佇基督耶穌，伊對上帝替咱成做智慧、閣做義、成聖，以及贖回。
1CO|1|31||致到照所記載講：「誇口的人，著用主來誇口。」
1CO|2|1||兄弟啊，我前就近恁，無用深沈的言語抑是智慧，來對恁傳上帝的奧妙。
1CO|2|2||因為我決斷佇恁中間呣知別項，只有知耶穌基督釘十字架的若定。
1CO|2|3||閣我及恁佇啲的時，是軟弱、驚惶、栗栗惙。
1CO|2|4||我所講、所傳的，不在智慧好聽的話，是在佇聖神及權能的闡明，
1CO|2|5||欲互恁的信不在人的智慧，是在佇上帝的權能。
1CO|2|6||若是阮佇練達的人的中間，講智慧。獨獨呣是此世間的智慧，也呣是此世間諸個欲廢無者、掌權者的智慧。
1CO|2|7||是講上帝奧妙中的智慧、前所隱密的，就是上帝佇萬世代以前所代先定著互咱得著榮光的。
1CO|2|8||此個智慧此世間掌權者無一個知，若知，就無將榮光的主釘佇十字架。
1CO|2|9||是照所記載講：目睭未曾看見，耳孔未曾聽見，人的心未曾想著的，就是上帝為著疼伊的人見若所備辦的。
1CO|2|10||若是上帝有用聖神給咱顯明伊，因為聖神透徹萬事，及上帝的深奧。
1CO|2|11||今人的事若呣是伊家己的神，別人是誰會知？按呢，上帝的事，若呣是上帝的神，也無一個會知。
1CO|2|12||若是咱所得著，呣是世間的神，就是對上帝來的神，欲互咱知上帝所白白賞賜咱的。
1CO|2|13||閣阮講伊，呣是用人的智慧所教示的話，是用聖神所教示的，將神靈的話和合神靈的事。
1CO|2|14||若是屬血氣的人無承受上帝的神的事，怹是看做戇，也bē會識伊，因為著對神才會忖度(chhún-tók)。
1CO|2|15||獨獨屬神的人忖度(chhún-tók)萬項事，也家己無互人忖度(chhún-tók)。
1CO|2|16||因為是誰有知主的心通教示伊啊？若是阮有基督的心。
1CO|3|1||兄弟啊，我前及恁講話，bē會掠恁做屬神的人，是做屬肉體的人，踮佇基督是做嬰仔的。
1CO|3|2||我曾用奶飼恁，無用米糧。因為恁前bē堪得，到今猶bē會。
1CO|3|3||是恁猶趁肉體，恁中間既然有怨妒、相爭，豈呣是趁肉體，照人的款來行嗎？
1CO|3|4||因為此個講：「我屬保羅」；彼個講：「我屬亞波羅。」按呢恁豈呣是趁人的意思嗎？
1CO|3|5||亞波羅是甚麼？保羅是甚麼？是恁所對怹來信的差用，照主所賞賜逐人的。
1CO|3|6||我栽種，亞波羅沃水，獨獨上帝互伊大欉。
1CO|3|7||按呢生栽種的，沃水的，攏bē算得數；只有互伊大欉的上帝若定。
1CO|3|8||栽種的及沃水的，是一樣，若是逐人照家己的著磨欲得著家己的工錢。
1CO|3|9||因為阮是上帝的同著磨的；恁是上帝所作的園，上帝所起的厝。
1CO|3|10||照上帝所賞賜我的恩，我親像智慧的師傅頭，有下地基，別人起佇彼頂面；總是逐人著謹慎怎樣起伊。
1CO|3|11||因為所下的地基以外無人會下別個地基，地基就是耶穌基督。
1CO|3|12||總是人若用金、銀、寶石、柴、草、稻稿起佇此個地基頂，
1CO|3|13||逐人的工啲欲露現，是彼日欲顯明伊，因為欲對火來顯現；閣火欲試驗逐人的工是甚麼款。
1CO|3|14||人所起造的工若猶留啲，就伊欲得著工錢。
1CO|3|15||人的工若燒燎去，伊就抵著損失，獨獨本身欲得著救，呣拘是親像對火中脫出。
1CO|3|16||豈呣知恁是上帝的殿，上帝的神踮佇恁內面嗎？
1CO|3|17||人若毀壞上帝的殿，上帝欲毀壞伊；因為上帝的殿是聖，殿就是恁諸個。
1CO|3|18||人呣通家己騙。恁中間若有人掠家己佇此世間做有智慧，就著成做戇，通成做有智慧。
1CO|3|19||因為此世間的智慧，照上帝看是戇。因為有記載講：「互諸個智慧的人，中怹家己的詭譎的」；
1CO|3|20||閣講：「主知有智慧的人的念頭是空空。」
1CO|3|21||所以呣通將人來誇口，因為萬物是恁的。
1CO|3|22||無論保羅、亞波羅、磯法、世界、活、死、現今的、將來的，攏是恁的；
1CO|3|23||恁是基督的，基督是上帝的。
1CO|4|1||人著掠阮做基督的差用，做上帝諸個奧妙的管家。
1CO|4|2||閣所向望佇管家的，是愛得伊盡忠。
1CO|4|3||若是我互恁抑是別人批評，我掠做極小可的事；我也無家己批評。
1CO|4|4||因為我呣知家己有甚麼通責備，總是我無對此個得著稱做義；獨獨批評我的就是主。
1CO|4|5||所以，時未到，恁莫得批評甚麼，聽候主到，伊欲用光照佇黑暗諸個隱密的事，顯明諸個心內的計謀。彼時，逐人欲對上帝得著伊的謳咾。
1CO|4|6||兄弟啊，我為著恁諸個，借本身及亞波羅來講起諸個代誌，是欲互恁佇款待阮的事來學習此句，莫得過頭佇所記載，免得恁自高，尊重此個，看輕彼個。
1CO|4|7||因為是誰互你各樣佇別人啊？你所有的叨落一項呣是對受的？若是對受的，怎樣誇口，那親像呣是對受的啊？
1CO|4|8||恁已經飽足！已經富有！恁已經做王！阮無份。我真正愛恁做王，互阮也及恁相及做王。
1CO|4|9||因為我啲想上帝有安置阮諸個使徒佇尾溜，親像擬死的犯人；因為阮成做一棚戲，互世間及天使及人看。
1CO|4|10||阮為著基督做戇，恁踮佇基督做智慧；阮軟弱，恁勇壯；恁尊貴，阮卑賤。
1CO|4|11||到佇此霎，阮也枵也嘴乾，褪腹裼，互人掙，無定著的所在，
1CO|4|12||也勞苦，親手做工。受詈罵，就給人祝福；受窘逐，就吞愞；
1CO|4|13||受誹謗，就及人好嘴。竟然成做世間的糞埽，萬物的渣滓，到佇今仔日。
1CO|4|14||我寫諸個，呣是欲互恁見誚，是警戒恁，親像我所疼的子。
1CO|4|15||因為恁踮佇基督，先生雖然講萬，若是老父就無多個，因為佇基督耶穌，我曾對福音來生恁。
1CO|4|16||所以，我勸恁著學我。
1CO|4|17||因為按呢我已經差提摩太去恁遐。伊踮佇主，是我所疼閣盡忠的子。伊欲互恁記得我踮佇基督的行踏，就是親像我逐所在佇逐個教會所教示的。
1CO|4|18||有人自高，掠做我無欲到恁遐；
1CO|4|19||總是，主若允准，我欲緊緊去就近恁，閣我所欲知的，呣是許個自高的人的話，就是怹的權能。
1CO|4|20||因為上帝的國不在講話，是在佇權能。
1CO|4|21||恁愛怎樣？我就近恁著抬箠仔去？抑是用仁愛及溫柔的心神啊？
1CO|5|1||確實聽見恁中間有淫亂。也彼號淫亂外邦中所無的，就是有人有伊的老父的某。
1CO|5|2||恁猶啲自高，也竟然無哀傷，將行此號代誌的人對恁中間除去。
1CO|5|3||我身軀相離開，心神及恁相近，親像親身佇啲，已經有擬定行此號事的人。
1CO|5|4||託咱的主耶穌的名，恁諸個已經聚集，我的神也佇啲，閣有咱的主耶穌的權能，
1CO|5|5||將彼號人交互撒但，致到敗壞伊的肉體，欲互伊的神佇咱的主耶穌的日得救。
1CO|5|6||恁的誇口呣是好。豈呣知淡薄酵會發歸甑嗎？
1CO|5|7||舊的酵著除到清，互恁成做新的甑，親像恁是無酵的；因為咱pôaⁿ過節的羊羔也已經刣，就是基督。
1CO|5|8||所以，咱著守節，無用舊的酵，也無用歹心、惡毒的酵，是用純全真實的無酵餅。
1CO|5|9||前我寫彼張批互恁，教恁呣通及淫亂的人參插。
1CO|5|10||呣是泛泛指此世間淫亂的，抑是貪心的，及勒索的，抑是拜偶像的；若欲按呢，著離開世間才會。
1CO|5|11||總是今我寫批互恁是講，若有人稱做兄弟也有淫亂，抑是貪心，抑是拜偶像，抑是詈罵，抑是好酒，抑是勒索的，莫得及伊參插，此號人連及伊食也呣通。
1CO|5|12||因為判斷外面人及我有甚麼干涉？
1CO|5|13||內面的人豈呣是恁判斷的？也外面的人上帝判斷伊啊！彼個歹人著對恁中間除去。
1CO|6|1||恁中間有人及人冤家，豈敢告佇不義的人的面前，也無佇聖徒的面前嗎？
1CO|6|2||抑是恁呣知聖徒欲審判世間？世間尚且互恁審判，也bē堪得審判極小可的事嗎？
1CO|6|3||豈呣知咱欲審判天使？何況今世的事嗎？
1CO|6|4||今恁若有今世的事著審判，恁豈是用教會中無名字的審判嗎？
1CO|6|5||我講按呢是欲互恁見誚。豈是恁中間無一個智識的人會判斷佇伊的兄弟中？
1CO|6|6||竟然兄弟告兄弟，續告佇呣信的人的面前。
1CO|6|7||今恁有相告的事，已經攏是恁的大失錯。啥事呣寧可受冤枉？啥事呣寧可受剋虧啊？
1CO|6|8||若是恁竟然冤枉人、剋虧人，況兼諸個是兄弟。
1CO|6|9||豈呣知不義的人bē會承接上帝的國嗎？莫得錯誤！淫亂的、拜偶像的、行姦淫的、做孌童的、好男色的、
1CO|6|10||做賊的、貪心的、好酒的、詈罵人的、勒索人的，攏bē得著承接上帝的國。
1CO|6|11||恁中間有人早是按呢；若是佇主耶穌基督的名，及咱的上帝的神，已經洗清，已經得著成聖，已經稱做義。
1CO|6|12||凡事我攏通，若是無一盡有利益。凡事我攏通，若是無一項，我欲互伊管。
1CO|6|13||食是為著腹肚，腹肚也是為著食；總是此二項上帝欲廢伊。獨獨身軀呣是為著淫亂，是為著主；主也是為著身軀。
1CO|6|14||上帝曾互主復活，也欲對伊的權能互咱復活。
1CO|6|15||豈呣知恁的身軀是基督的百體？我豈通將基督的百體互伊做娼妓的百體嗎？斷斷呣通！
1CO|6|16||抑是恁呣知及娼妓聯合的，是及伊做一體？因為講：「二個欲成做一體。」
1CO|6|17||獨獨及主聯合的，是一個神。
1CO|6|18||著閃避淫行。人所犯，逐項的罪，攏是身軀外的，若是行姦淫的，是犯罪到佇家己的身軀。
1CO|6|19||抑是恁呣知恁的身軀就是聖神的殿？聖神踮佇恁，就是恁對上帝所有的；閣恁呣是家己的，
1CO|6|20||因為是用價錢買的。所以，著佇恁的身軀榮光上帝。
1CO|7|1||論到恁所寫的事，我講查甫人無親近婦仁人是好。
1CO|7|2||總是為著淫亂的緣故，逐人著有家己的某；婦仁人也逐個著有家己的丈夫。
1CO|7|3||丈夫對婦仁人著照所合宜的款待伊；婦仁人對丈夫也著按呢。
1CO|7|4||婦仁人無權通主意家己的身軀，是丈夫主意；丈夫也無權通主意家己的身軀，是婦仁人主意。
1CO|7|5||莫得相虧負，獨獨若大家同心，就暫時相離，通專務祈禱；後來猶原相及住，免得撒但乘恁的情慾bē禁得，來試恁。
1CO|7|6||我講按呢，是允准呣是命令。
1CO|7|7||我愛人攏親像我；獨獨逐人對上帝為家己的恩賜，有的此款，有的彼款。
1CO|7|8||我對未嫁娶的及守寡人講，怹若長長親像我是好。
1CO|7|9||設使家己bē禁得，就著嫁娶。因為嫁娶是卡好佇慾火啲𤏸。
1CO|7|10||我命令，已經嫁娶的；其實呣是我，是主命令：婦仁人莫得離開丈夫，
1CO|7|11||若是已經離開，就著長長無嫁，或是及丈夫復和。丈夫也呣通放拺婦仁人。
1CO|7|12||對其餘的我講（呣是主講）：若兄弟有婦仁人無信主，也婦仁人歡喜相及住，就莫得放拺伊。
1CO|7|13||婦仁人有丈夫無信主，丈夫歡喜相及住，也莫得放拺伊的丈夫。
1CO|7|14||因為無信主的丈夫對婦仁人得著聖，無信主的婦仁人對丈夫得著聖。若呣是按呢，恁的子兒無清氣，總是今怹是聖。
1CO|7|15||呣信的若離開，就據在伊離開！兄弟，姊妹，佇諸個事無受拘束。獨獨上帝召咱是愛得和平。
1CO|7|16||婦仁人啊，你豈可知會救丈夫抑bē？丈夫啊，你豈可知會救婦仁人抑bē？
1CO|7|17||獨獨照主所賞賜逐人的，照上帝所召逐人的著按呢行，佇逐個教會我所吩咐也是按呢。
1CO|7|18||有人已經受割禮來得著召嗎？就莫得廢無割禮；有人未受割禮來得著召嗎？就莫得受割禮。
1CO|7|19||受割禮bē算得數，無受割禮也bē算得數，獨獨是守上帝的誡若定。
1CO|7|20||逐人佇甚麼等第受召，著猶原踮佇彼個等第。
1CO|7|21||你做奴才來受召嗎？呣通因為按呢來掛慮；總是若會得自由，是卡好。
1CO|7|22||因為做奴才佇主得著召的，是互主所解放；按呢做自由來得著召的，是做基督的奴僕。
1CO|7|23||恁是用價錢所買的，呣通成做人的奴才。
1CO|7|24||兄弟啊，逐人佇甚麼地步受召，伊著佇上帝的面前長長住佇彼個地步。
1CO|7|25||論到未嫁娶的，我無有主的命令，總是我已經得著主的憐憫來做盡忠，就將家己的意見給恁講。
1CO|7|26||因為看現今的艱難，照我拍算，人若照伊平常的款是好。
1CO|7|27||你有婦仁人嗎？莫得求解放；你無婦仁人嗎？莫得求欲娶。
1CO|7|28||總是你若娶，呣是犯罪；在室女若嫁，也呣是犯罪。總是怹彼號人欲佇肉體抵著患難，我是啲顧恁。
1CO|7|29||兄弟啊，我閣講：時日促短啦。所以對今以後，有某的，著親像無某；
1CO|7|30||啼哭的，親像無啼哭；歡喜的，親像無歡喜；買的，親像無所得著；
1CO|7|31||用世間的物的，親像無濫糝用，因為此世間的款啲過去啦。
1CO|7|32||我愛得恁無所掛慮。無某的，掛慮主的事，怎樣會互主歡喜。
1CO|7|33||若是有某的，掛慮世間的事，怎樣會互某歡喜。
1CO|7|34||婦仁人及在室女也有分別。無丈夫的，掛慮主的事，欲互伊的身軀及神魂攏聖；若是有丈夫的，掛慮世間的事，怎樣會互丈夫歡喜。
1CO|7|35||我講諸個是為著恁家己的利益，呣是欲籠絡恁，就是欲互恁行合適的事，勤勤服事主，無所攪擾。
1CO|7|36||若是有人拍算款待伊的查某子有呣合適，設使年歲過時，也事情不得已著按呢，就通照意思去行，伊無犯罪，著互怹合婚。
1CO|7|37||若有人堅心，無有不得已的事，閣有權通行家己的意思，也伊家己的心已經決定欲留伊的查某子，按呢行是好。
1CO|7|38||親像按呢，互家己的查某子出嫁的是好，無互伊出嫁的閣卡好。
1CO|7|39||丈夫佇啲的時，婦仁人受把縛；丈夫若死，婦仁人得著自由，嫁伊所愛的，獨獨著嫁屬主的才通。
1CO|7|40||總是照我拍算，無嫁卡有福氣。閣我想我也有上帝的神。
1CO|8|1||論到祭偶像的物，咱知咱攏有智識。智識會致到自高，若是仁愛會建立德行。
1CO|8|2||人若拍算伊有所知，就是伊猶未知照所應該知。
1CO|8|3||人若疼上帝，此個人就是互伊所識。
1CO|8|4||論到食祭偶像的物，咱知偶像佇世間是無影的，也知上帝獨獨一個，無別個。
1CO|8|5||因為雖然有稱做上帝的，或是佇天裡，或是佇地裡，親像有多多上帝，多多主；
1CO|8|6||若是咱只有一個上帝，就是父──萬物本對伊；咱也歸佇伊──閣有一個主，耶穌基督──萬物對伊；咱也對伊。
1CO|8|7||總是人無攏有此號智識。有的拜偶像慣勢，到今掠彼個祭祀做祭偶像的物來食伊。怹的良心既然軟弱，所以就染著。
1CO|8|8||總是食物bē互上帝歡喜咱，無食，咱無虧損，食，咱也無利益。
1CO|8|9||獨獨著謹慎，驚了恁此個權做軟茈的人的塞礙。
1CO|8|10||因為若有人看見你有智識的，坐桌佇偶像的廟，彼個軟弱的人的良心，豈無對按呢放膽來食祭偶像的物嗎？
1CO|8|11||因為，對你的智識彼個軟弱的人沈淪，就是基督替伊死的兄弟。
1CO|8|12||恁按呢得罪兄弟，傷著怹軟弱的良心，就是得罪基督。
1CO|8|13||所以，食物若互我的兄弟跋倒，我就永永呣食肉，免得互我的兄弟跋倒。
1CO|9|1||我豈bē得自由嗎？豈呣是使徒嗎？豈呣曾看見咱的主耶穌嗎？恁豈呣是我踮佇主做成的工嗎？
1CO|9|2||設使對佇別人，我呣是使徒，對佇恁我無呣是，因為恁踮佇主就是我做使徒的印證。
1CO|9|3||有查問我的，我就用此個家己分訴：
1CO|9|4||阮豈無權通飲通食嗎？
1CO|9|5||阮豈無權通娶信主的姊妹做某，來及阮相及行，親像其餘的使徒及主的兄弟及磯法嗎？
1CO|9|6||抑是干單我及巴拿巴無權通免做工嗎？
1CO|9|7||甚麼人當兵來食家己的糧嗎？甚麼人栽葡萄園無食伊的果子嗎？甚麼人飼精牲，無食彼陣的奶嗎？
1CO|9|8||我講諸個，豈是照人的意見嗎？抑是律法無按呢講嗎？
1CO|9|9||因為佇摩西的律法有記載講：「磨五穀的牛，莫得籠伊的嘴」。上帝豈是致意佇牛嗎？
1CO|9|10||抑是一概為著咱來講伊？真正是為著咱來寫。因為犁園的著存向望來犁；磨五穀的著向望相及有份來磨。
1CO|9|11||阮若將屬佇神的物撒佇恁中間，就對恁收成屬佇肉體的物，豈是過頭嗎？
1CO|9|12||別人對佇恁尚且有份此個權柄，何況阮嗎？總是阮呣曾用此個權，反轉吞愞逐項的事，免得阮有甚麼阻擋基督的福音。
1CO|9|13||豈呣知著磨佇聖的事的食殿內的物？跟隨祭壇的及祭壇相及分物嗎？
1CO|9|14||親像按呢，主設法互傳福音的人著對福音來度活。
1CO|9|15||若是諸個事我攏未曾用。閣我寫諸個，呣是愛人按呢款待我，因為我寧可死不致人互我所誇口的歸佇空空。
1CO|9|16||我傳福音呣是通誇口的事，是不得已若定。因為若無傳福音，我就有災禍。
1CO|9|17||我若甘心做此個事，就有報賞；就若呣甘心，有職任已經交代我啦。
1CO|9|18||按呢，我的報賞是甚麼啊？就是我啲傳福音互人免所費也會得著福音，免得我佇福音所有的權用到盡。
1CO|9|19||我對佇眾人雖罔是自由，猶久將家己做眾人的奴僕，為著欲得著人愈多。
1CO|9|20||向猶太人，我就親像猶太人，欲得著猶太人；向法下的人，我雖然本身無屬佇法下，就親像法下的人，欲得著法下的人。
1CO|9|21||向法外的人，我就親像法外人，欲得著法外的人；其實我呣是佇上帝的法外，就是佇基督的法內。
1CO|9|22||向軟弱的人，我就成做軟弱，欲得著軟弱的人。向逐號人，我成做逐號款，一概是欲救人。
1CO|9|23||逐項事，我因為福音來行，是互我通相及有份佇福音。
1CO|9|24||豈呣知在場鬥走的逐個攏走，若是得著報賞的只有一個？恁著按呢走，才通得著。
1CO|9|25||見若鬥力的，逐項事撙節，怹是欲得著會敗壞的冕旒；若是咱是欲得著bē敗壞的。
1CO|9|26||所以，我按呢啲走呣是親像無定著的方向；我拍拳無親像啲拍空氣。
1CO|9|27||我拍我的身軀到殄殄，互伊降服，驚了我已經傳互別人，本身豈採抵著拒絕。
1CO|10|1||兄弟啊，我呣愛恁呣知咱的列祖攏佇雲下，也攏對海中經過，
1CO|10|2||也攏佇雲中、海中受洗禮歸佇摩西；
1CO|10|3||也攏食同一樣靈的食，也攏飲同一樣靈的飲。
1CO|10|4||因為怹所飲的，是對隨怹靈的石磐出；彼個石磐就是基督。
1CO|10|5||若是怹中間卡多人互上帝無歡喜，因為怹的身屍橫逆佇曠野。
1CO|10|6||今諸個事是做咱的鑑戒，互咱莫得愛歹，親像怹愛歹一樣；
1CO|10|7||恁也莫得拜偶像，親像怹中間有人拜伊。照所記載講：「百姓坐啲飲食，起來跳舞。」
1CO|10|8||咱也莫得行淫，親像怹中間有人行淫，一日死二萬三千人；
1CO|10|9||咱也莫得試主，親像怹中間有人試伊，就互蛇咬死。
1CO|10|10||恁也莫得耦耦唸，親像怹中間有人耦耦唸，就互剿滅的滅怹。
1CO|10|11||今怹抵著諸個事是做鑑戒，續記載來警戒咱，就是諸個世代尾的人。
1CO|10|12||所以，家己掠做徛在的，著謹慎，驚了跋倒。
1CO|10|13||恁所抵著的試，無呣是人的常事。上帝是信實，無欲互恁抵著試過頭佇恁所會當；就是佇受試的時，欲續開脫出的路，互恁當會起。
1CO|10|14||所以我所疼的兄弟啊，著閃避拜偶像的事。
1CO|10|15||我所講是親像對智識的人講，恁著省察我的話。
1CO|10|16||祝謝的杯咱所祝謝的，豈呣是相及有份佇基督的血嗎？咱所擘的餅，豈呣是相及有份佇基督的身軀嗎？
1CO|10|17||因為餅既然一個，咱雖然多多人，也是一體，因為攏有份佇一個餅。
1CO|10|18||試看照肉體的以色列人，許個食祭物的豈呣是相及有份佇祭壇嗎？
1CO|10|19||按呢我是啲講甚麼？豈是啲講祭偶像的物是甚麼？
1CO|10|20||抑是講偶像是甚麼？是啲講外邦人所祭的是祭鬼，呣是祭上帝。我呣愛恁有份佇鬼。
1CO|10|21||恁bē會飲主的杯兼飲鬼的杯，bē會有份佇主的桌兼有份佇鬼的桌。
1CO|10|22||抑是咱啲激互主受氣嗎？咱豈卡勇壯伊嗎？
1CO|10|23||凡事攏通，總是無攏有利益。凡事攏通，總是無攏建立德行。
1CO|10|24||莫得求利益家己，著求利益別人。
1CO|10|25||見若街市所賣的，通食，莫得為著良心的緣故來查問，
1CO|10|26||因為地及通地裡的物攏是主的。
1CO|10|27||若有一個呣信的人請恁，也恁愛欲去，見若排啲請恁的，通食伊；莫得為著良心的緣故來查問。
1CO|10|28||設使有人給恁講：「此個是祭物」，就莫得食，這是為著彼個給恁講的人以及良心的緣故。
1CO|10|29||所講的良心呣是家己的，是彼人的。因為我的自由啥事互別個良心擬議啊？
1CO|10|30||我若感恩來食，啥事為著我所感謝的互人誹謗啊？
1CO|10|31||所以，恁或是食或是飲，或是做甚麼，攏著因為榮光上帝來做。
1CO|10|32||無論猶太，抑是希利尼，抑是上帝的教會，恁莫得做怹的塞礙；
1CO|10|33||親像我凡事互眾人歡喜，無求家己的利益，就是求眾人的利益，愛欲互怹得著救。
1CO|11|1||恁著學我，親像我學基督。
1CO|11|2||我謳咾恁，因為恁凡代誌紀念我，閣執守諸個遺傳，照我所傳互恁的。
1CO|11|3||總是我愛恁知基督是做查甫人的頭；查甫人做婦仁人的頭；上帝做基督的頭。
1CO|11|4||見若查甫人祈禱抑是傳道，若罩頭殼，就凌辱伊的頭。
1CO|11|5||若是見若婦仁人祈禱抑是傳道，無罩頭殼，就凌辱伊的頭，因為這及剃頭毛無各樣。
1CO|11|6||婦仁人若無罩頭殼，就著剪頭毛；婦仁人剪頭毛抑剃頭毛若是見誚，就卡好著罩頭。
1CO|11|7||查甫人呣應該罩頭，因為伊是上帝的像及榮光；若是婦仁人就是查甫人的榮光。
1CO|11|8||因為查甫人呣是對婦仁人出，獨獨婦仁人是對查甫人出；
1CO|11|9||因為查甫人呣是為著婦仁人才創造，是婦仁人為著查甫人來創造。
1CO|11|10||所以，婦仁人著有降服權柄的記號佇伊的頭殼，為著使者的緣故。
1CO|11|11||總是佇主若無查甫人，就呣成婦仁人，無婦仁人，就呣成查甫人。
1CO|11|12||因為親像婦仁人對查甫人出，查甫人也是對婦仁人才有；獨獨萬項是對上帝出。
1CO|11|13||恁心內家己省察，婦仁人無罩頭殼來祈禱上帝，是合適嗎？
1CO|11|14||對本性豈呣知，查甫人有長的頭毛，是做見誚嗎？
1CO|11|15||若是婦仁人有長的頭毛，是做伊的榮光，因為伊的頭毛是賞賜伊做帕。
1CO|11|16||設使有想愛欲辯駁的，阮無此號例，上帝諸個教會也無。
1CO|11|17||今我將此個吩咐恁，呣是謳咾恁；就是恁聚集無致到利益，是致到損害。
1CO|11|18||頭一項，我聽見恁聚集做會的時，恁中間有分黨，我也大略信。
1CO|11|19||因為恁中間bē免得有黨派，欲互真實的人顯明佇恁中間。
1CO|11|20||按呢恁聚集佇一所在，呣是食主的晚餐；
1CO|11|21||因為食的時，逐人做伊代先食伊的下昏頓，有人枵，有人醉。
1CO|11|22||恁豈無厝通飲食嗎？抑是恁看輕上帝的教會，也互無的見誚啊？我欲對恁怎樣講？佇此個我欲謳咾恁嗎？我無謳咾！
1CO|11|23||因為我對主受，也曾傳互恁的，就是主耶穌互人賣彼暝，有提餅，
1CO|11|24||祝謝，來擘伊，講：「此個是我的身軀，為著恁拍破的，恁著行按呢來紀念我。」
1CO|11|25||食了後，也按呢捧杯，講：「此個杯就是新約，佇我的血設立的，見若飲的時，著行按呢來紀念我。」
1CO|11|26||因為恁逐擺食此個餅，飲此個杯，是表明主的死，直到伊閣來。
1CO|11|27||按呢，凡若食主的餅，抑是飲主的杯無合宜的，是辜負主的身軀及血。
1CO|11|28||若是人著家己省察，才通食此個餅、飲此個杯。
1CO|11|29||人無分別主的身軀，來飲食，就是對飲食家己取審判。
1CO|11|30||所以恁中間衰膦的、破病的多多，死的也無少。
1CO|11|31||咱若家己審問，就無受審判。
1CO|11|32||總是咱受審判，是互主所警戒，免得及世間人同受定罪。
1CO|11|33||我的兄弟啊，所以恁聚集欲食的時，著相聽候。
1CO|11|34||若有人枵，著踮怹厝食，免得聚集，致到受審判。其餘的，等我來才欲設法。
1CO|12|1||兄弟啊，論到神的賞賜，我呣愛恁呣知。
1CO|12|2||恁知恁做外邦人的時，受迷惑去就近bē講話的偶像，出在伊引誘。
1CO|12|3||所以我互恁知，互上帝的神感動來講的，無人講「耶穌是通咒詛」；若呣是互聖神感動的，也無人會講「耶穌是主」。
1CO|12|4||今恩賜有分別，若是神是像一個。
1CO|12|5||職份有分別，若是主是像一個。
1CO|12|6||功用有分別，若是上帝像一個，施行萬事佇眾人中的。
1CO|12|7||若是聖神的顯明是賞賜逐人，欲利益眾人。
1CO|12|8||因為有的對神用智慧的話互伊，有的照此個神用知識的話互伊，
1CO|12|9||閣有人佇此個神用信互伊，有的佇此個神用醫病的恩賜互伊，
1CO|12|10||有的互伊會行各樣的權能，有的互伊做先知，有的互伊會分別諸個神，閣有的互伊會講逐樣的音語，有的互伊會翻譯逐樣的音語。
1CO|12|11||諸個攏是像一個神所施行的、照伊所愛的隨樣分互逐人。
1CO|12|12||因為親像身軀是一個，也有多多體；閣身軀的體雖然多，攏是一個身軀；基督也是按呢。
1CO|12|13||因為咱眾人無論是猶太，抑是希利尼，做奴才的，抑是自由的，攏曾受洗禮佇一個神，來屬佇一個身軀，也攏總曾飲一個神。
1CO|12|14||因為身軀呣是一體，是多多體。
1CO|12|15||設使腳若講：「我因為呣是手，我無屬身軀；」伊呣是為著按呢就無屬佇身軀。
1CO|12|16||設使耳仔若講：「我因為呣是目睭，我無屬佇身軀；」伊呣是為著按呢就無屬佇身軀。
1CO|12|17||設使通身軀是目睭，對叨落會聽？若攏是耳仔，對叨落會鼻？
1CO|12|18||若是上帝照伊的所愛，將諸個體隨個安排佇身軀。
1CO|12|19||若百體攏像一款，就身軀佇叨落？
1CO|12|20||總是今體是多多，也身軀是一個。
1CO|12|21||目睭bē會對手講：「我無欠用你；」頭殼也bē會對腳講：「我無欠用恁。」
1CO|12|22||呣若按呢，身軀諸個體看做卡軟茈的，閣卡bē無得。
1CO|12|23||閣咱看做身軀卡無貴氣的體，咱就妝飾互怹卡尊貴；也卡無文雅的，咱互怹閣卡文雅。
1CO|12|24||因為咱文雅的體，無所欠缺；獨獨上帝調和身軀，佇有欠缺的益發互伊尊貴，
1CO|12|25||免得身軀無相合，是欲互百體平平相眷顧。
1CO|12|26||若一體受苦，百體同受苦；一體受榮光，百體同快樂。
1CO|12|27||恁諸個是基督的身軀，隨個是做體。
1CO|12|28||上帝所設佇教會的：一是使徒，二是先知，三是教師，閣有行權能的，閣有醫病的恩賜，幫助的，治理的，講逐樣的音語的。
1CO|12|29||眾人豈攏是使徒嗎？攏是先知嗎？攏是教師嗎？攏行權能嗎？
1CO|12|30||攏有醫病的恩賜嗎？攏會講逐樣的音語嗎？攏會翻譯嗎？
1CO|12|31||恁著切切欣慕許個卡大的恩賜。我用第一好的路續指示恁。
1CO|13|1||我設使會講人及天使的音語，若無仁愛，我就成做響的銅器，鳴的鐃鈸。
1CO|13|2||我設使做先知明白攏總的奧妙，及攏總的知識，閣設使有齊備的信，夠額來移山，若無仁愛，我就bē算做是甚麼。
1CO|13|3||我設使盡所有的來賑濟，閣獻我的身軀互火燒，若無仁愛，就我無得著利益。
1CO|13|4||仁愛是gâu寬容、慈悲；仁愛是無怨妒；仁愛無誇口，無品嗙，
1CO|13|5||無行見誚的事，無求家己的利益，無快受氣，無記得人的歹，
1CO|13|6||無歡喜不義，是及真理相及歡喜；
1CO|13|7||凡事忍受，凡事相信，凡事向望，凡事吞愞。
1CO|13|8||仁愛永遠bē無去。若是先知的職欲廢無；許個音語欲息知識欲廢無。
1CO|13|9||因為咱所知的無完全，做先知也無完全，
1CO|13|10||完全若到，無完全的就廢無。
1CO|13|11||我做囝仔的時，講話親像囝仔，性情親像囝仔，意見親像囝仔，已經成人，就廢無囝仔的事。
1CO|13|12||因為咱今對鏡啲看，霧霧無明，若是到彼時就當頭對面。我今所知無完全，到彼時就知，親像我互主知一樣。
1CO|13|13||現今所存的就是信、向望、仁愛此三項，其中第一大的是仁愛。
1CO|14|1||著求仁愛，也著切切欣慕屬佇神的恩賜，卡要緊的，是做先知來傳道。
1CO|14|2||因為講各樣的音語的，呣是及人講，是及上帝講，因為無人會曉聽。總是，伊有啲講屬神的奧妙。
1CO|14|3||獨獨做先知來傳道的，是及人講，來建立、來勸勉、來安慰。
1CO|14|4||講音語的，是建立家己；做先知傳道的，是建立教會。
1CO|14|5||我愛得恁攏會講音語，獨獨閣卡愛是恁做先知來傳道；因為講音語的，若無翻譯，互教會得著建立，就做先知來傳道的，比伊卡大。
1CO|14|6||今兄弟啊，我到恁遐，若清清講音語，也無用啟示，抑是知識，抑是做先知來傳道，抑是用教示的話，來給恁講，有甚麼利益恁？
1CO|14|7||彼號無活氣的物啲出聲，親像簫，親像琴，若無分別伊的音，豈會知所歕所彈的是甚麼啊？
1CO|14|8||若是哨角出無定著的音，是誰會備辦交戰啊？
1CO|14|9||恁也是按呢。若無用舌講快明的話，豈會知所講的啊，恁所講的互風飛去。
1CO|14|10||世上的音語，不論偌多樣，無一個無意思。
1CO|14|11||我若呣識彼個聲的意義，就講的人欲掠我做番，我也欲掠伊做番。
1CO|14|12||按呢恁既然切切欣慕屬佇神的恩賜，著求互恁充滿來建立教會。
1CO|14|13||所以講音語的，著求會翻譯。
1CO|14|14||我若用音語祈禱，我的神有啲祈禱，若是我的心思無所利益。
1CO|14|15||按呢是怎樣？我欲用神祈禱，也欲用心思祈禱；我欲用神吟詩，也欲用心思吟詩。
1CO|14|16||若無，就恁用神祝謝，彼號平常人既然呣知你啲講甚麼，伊豈會當你感謝的時來講「阿們」？
1CO|14|17||你的感謝是好，若是別人無得著建立。
1CO|14|18||我感謝上帝，我講音語比恁眾人卡多。
1CO|14|19||總是佇教會中，我愛用心思講五句通教示人的話，贏過講萬句的音語。
1CO|14|20||兄弟啊，論智慧莫得做囝仔。論歹著做嬰仔，論智慧著做大人。
1CO|14|21||佇律法有記載：主講：我欲用別樣音語的人及別樣人的嘴唇給此國的百姓講；按呢怹猶原呣聽我。
1CO|14|22||所以，音語做兆頭呣是為著信的人，是為著呣信的人；做先知來傳道呣是為著呣信的人，是為著信的人。
1CO|14|23||設使全教會聚集佇一所在，若攏講音語，有平常人，抑是呣信的入來，豈無欲講恁啲siáu嗎？
1CO|14|24||設使攏做先知來傳道，有一個呣信的，抑是平常人入來，伊就互眾人叫醒，互眾人擬斷，
1CO|14|25||伊心內所隱密的露現，就仆落去，拜上帝，講：「上帝真正佇恁中間。」
1CO|14|26||兄弟啊，按呢是怎樣？恁聚集的時，逐人有詩歌的，有教示的，有啟示的，有音語的，有翻譯的。逐項事著行來致到建立。
1CO|14|27||若有講音語的，只堪得二個，上多三個，也著照次序，閣著一人翻譯。
1CO|14|28||若無人通翻譯，就佇教會中伊著靜靜，獨獨對本身及對上帝講。
1CO|14|29||做先知來傳道的，也只堪二個抑三個來講，其餘的著分別伊。
1CO|14|30||若邊頭坐的有人得著啟示，彼個代先講的著靜靜。
1CO|14|31||因為恁一人一人攏會通做先知來傳道，互眾人通學習，互眾人通受苦勸。
1CO|14|32||閣先知的神是順服佇先知；
1CO|14|33||因為上帝呣是紛亂的，是和平的，親像佇聖徒攏總的教會一樣。
1CO|14|34||婦仁人佇教會中著靜靜，因為呣准怹講。就是著順服，親像律法也是按呢講。
1CO|14|35||怹若愛學習甚麼，著佇家內問家己的丈夫，因為婦仁人佇教會中來講是見誚。
1CO|14|36||上帝的道理豈是對恁出？抑是干單傳互恁啊？
1CO|14|37||若有人家己掠做先知，抑是做屬佇神的人，就著知，我所寫互恁的是主的命令。
1CO|14|38||若有人呣知，就據在伊呣知！
1CO|14|39||所以，我的兄弟啊，著切切欣慕做先知來傳道，也莫得禁止講音語。
1CO|14|40||凡事著文雅也照規矩來行。
1CO|15|1||兄弟啊，我互恁知我前所傳互恁的福音，恁所承受，所倚靠來徛在的，
1CO|15|2||恁若執守我所傳互恁福音的道理，也呣是空空信，就對此個得救。
1CO|15|3||因為我所受來傳互恁的：第一，就是基督為著咱的罪死，照聖經所記載，
1CO|15|4||閣有埋葬；第三日復活，也照聖經所記載，
1CO|15|5||有出現互磯法看見，閣出現互十二個使徒看見；
1CO|15|6||閣一擺出現互五百外個兄弟同時看見，其中大半猶佇啲，若是有的已經睏去。
1CO|15|7||閣一擺出現互雅各看見，又閣一擺出現互攏總的使徒看見，
1CO|15|8||上路尾也出現互我看見；我是親像未到月來生的。
1CO|15|9||因為我是使徒的至微細的，bē堪得稱做使徒，因為我曾窘逐上帝的教會。
1CO|15|10||總是我今成做此等號的人，是對上帝的恩才有，閣伊所賞賜我的恩呣是空空。若是我比怹眾人卡著磨；其實呣是我，是上帝的恩及我佇啲的。
1CO|15|11||按呢不論是我，抑是怹，阮乜按呢傳，恁乜按呢信。
1CO|15|12||今若傳基督對死人中復活，怎樣恁中間有人講死人無復活啊？
1CO|15|13||死人若無復活，就基督未曾復活；
1CO|15|14||基督若未曾復活，就阮所傳的是空空，恁的信也是空空。
1CO|15|15||死人若無復活就上帝未曾互基督復活；呣拘阮干證伊曾互伊復活，就顯明阮是做上帝白賊的干證。
1CO|15|16||因為死人若無復活，就基督未曾復活。
1CO|15|17||基督若未曾復活，就恁的信無採工，恁猶久佇恁的罪中。
1CO|15|18||就許個踮佇基督已經睏的也是沈淪。
1CO|15|19||咱若干單在生有向望佇基督，就佇眾人中咱是第一可憐的。
1CO|15|20||總是今基督已經對死人中復活，做諸個啲睏的頭一個復活的。
1CO|15|21||因為既然對一人才有死，也對一人才有死人的復活。
1CO|15|22||因為親像佇亞當眾人攏死；也親像按呢，佇基督眾人欲得著復活。
1CO|15|23||若是逐個照伊的次序：頭一個是基督；第二，是許個屬基督的，佇伊臨到的時。
1CO|15|24||然後末期到，就是伊已經廢無攏總的政治、攏總的權柄、及才能，將國交互父上帝的時。
1CO|15|25||因為伊的確做王，到下攏總的對敵佇伊的腳下。
1CO|15|26||第一路尾受廢無的對敵就是死。
1CO|15|27||因為有講：「伊互萬項有降服佇伊的腳下。」已經講萬項有降服伊，就彼個互萬項有降服伊的，無在內，是明。
1CO|15|28||萬項有已經降服伊，就子也欲家己降服佇互萬項有降服伊的，互上帝佇萬有中做萬有的。
1CO|15|29||若呣是按呢，就為著死人受洗禮的，欲啥事？死人若一概無復活，為著怹受洗禮甚麼緣故？
1CO|15|30||閣阮啥事時時冒險啊？
1CO|15|31||兄弟啊，我佇咱的主基督耶穌為著恁所有的誇口，我指伊來咒誓，我日日拼死。
1CO|15|32||我若照人的款，佇以弗所及野獸相拍，我有甚麼利益？死人若無復活，咱就做咱飲做咱食！因為明仔日欲死啦。
1CO|15|33||莫得受迷惑；濫糝交陪是敗壞好德行。
1CO|15|34||著醒悟來照義，莫得犯罪，因為有人呣識上帝。我講按呢是欲互恁見誚。
1CO|15|35||有人欲講：「死人怎樣復活，用甚麼號的身體來啊？」
1CO|15|36||戇人啊，你所撒的，無代先死就bē活。
1CO|15|37||閣你所撒的呣是彼個將來的形體，或是麥，或是別樣的五穀，不過是一粒子若定。
1CO|15|38||若是上帝照伊所定著的用形體互伊，佇逐號種子有伊家己的形體。
1CO|15|39||見若肉體呣是同一樣的肉體：人的一款，獸的一款，鳥的一款，魚的一款。
1CO|15|40||有天裡的形體，也有地裡的形體；總是佇天裡者的榮光各樣，佇地裡者的榮光。
1CO|15|41||日的榮光是一款，月的榮光閣一款，諸個星的榮光又閣一款；因為此粒星及彼粒星榮光無相同。
1CO|15|42||死人復活也是按呢：所撒的是會朽爛，復活的是bē朽爛；
1CO|15|43||所撒的是凌辱，復活的是榮光；所撒的是軟茈，復活的是勇健；
1CO|15|44||所撒的是血氣的形體，復活的是神靈的形體。若有血氣的形體，也有神靈的形體。
1CO|15|45||所記載也是按呢講：「頭一個人亞當成做有血氣的活人」；路尾的亞當成做賞賜活的神。
1CO|15|46||總是神的呣是代先，是血氣的代先，神的隨後。
1CO|15|47||頭一個人出佇地裡，屬佇土的類；第二個人出佇天裡。
1CO|15|48||彼個屬佇土類的是怎樣，見若屬佇土類的也是按呢；也彼個屬佇天裡的是怎樣，見若屬佇天裡的也是按呢。
1CO|15|49||咱既然穿屬佇土者的形狀，也欲穿屬佇天者的形狀。
1CO|15|50||兄弟啊，我講血氣的肉體bē會承接上帝的國，會朽爛的bē會承接bē朽爛的。
1CO|15|51||今我用奧妙給恁講：咱無欲攏睏，是欲攏變化，
1CO|15|52||一時仔久，目一nih，末期哨角鳴的時。因為哨角欲鳴，死人就欲復活，變做bē朽爛的，咱也欲變化。
1CO|15|53||因為此個會朽爛的的確著變做bē朽爛，此個會死的變做bē死。
1CO|15|54||若是此個會朽爛的已經變做bē朽爛，也此個會死的已經變做bē死，就所記載講：「有廢無死來卡贏伊，」此個話彼時欲應驗。
1CO|15|55||死啊！你的卡贏佇叨落？死啊！你的利害佇叨落？
1CO|15|56||死的利害就是罪，罪的權勢是律法。
1CO|15|57||總是感謝上帝，伊互咱對咱的主耶穌基督得著卡贏。
1CO|15|58||所以，我所疼的兄弟啊，恁著堅固，無搖泏，常常盡力佇主的工；因為知恁著磨佇主的呣是空空。
1CO|16|1||論到兌銀幫助聖徒的事，照我所曾吩咐加拉太諸個教會的，恁也著按呢行。
1CO|16|2||每七日的頭一日，恁逐人照所得的利家己積下啲，免得我來的時才捐兌。
1CO|16|3||我若到，看恁用批舉薦甚麼人，我欲差怹帶恁所送的銀到耶路撒冷。
1CO|16|4||若應該著我去，怹也通及我去。
1CO|16|5||我經過馬其頓了後，就欲到恁遐，因為我對馬其頓經過，
1CO|16|6||豈採欲及恁且住，過冬天也敢。互恁送我佇所欲去的。
1CO|16|7||是我呣愛此霎佇路裡見著恁；因為主若准，我向望及恁住啲卡久。
1CO|16|8||總是我猶欲住佇以弗所，到五旬節；
1CO|16|9||因為主有給我開一個闊大閣有功效的門，若是對敵也多。
1CO|16|10||提摩太若到，恁著留心，互伊佇恁中間無驚惶；因為伊著磨佇主的工，親像我一樣。
1CO|16|11||所以，呣通有人看輕伊，著送伊安然起身，就近我，因為我啲聽候伊及諸個兄弟來。
1CO|16|12||論到兄弟亞波羅，我再三勸伊及諸個兄弟就近恁；總是伊現今攏無意思欲去，若有機會伊就欲去。
1CO|16|13||恁著警醒，徛在佇信，做大丈夫，做勇健。
1CO|16|14||恁凡事著佇仁愛來行。
1CO|16|15||兄弟啊，恁知司提反阿的家，是亞該亞頭水的果子，怹掠服事聖徒做家己的職份。
1CO|16|16||我勸恁降服此等號的人，以及見若同做工來著磨者。
1CO|16|17||我歡喜司提反阿、福徒拿、亞該古來，因為怹補恁的無夠。
1CO|16|18||是怹有安慰我及恁的心神。親像此號的人，恁著知通敬重伊。
1CO|16|19||亞西亞諸個教會請安恁。亞居拉、百基拉及聚集佇怹厝內的教會，踮佇主切切請安恁。
1CO|16|20||眾兄弟請安恁。恁著用聖的相唚來相請安。
1CO|16|21||我──保羅親筆請安恁。
1CO|16|22||若有無疼主的人，伊著受咒詛。咱的主來啊！
1CO|16|23||願主耶穌基督的恩及恁佇啲！
1CO|16|24||我的疼佇基督耶穌及恁眾人佇啲。阿們！
2CO|1|1||對上帝的旨意做基督耶穌的使徒保羅及兄弟提摩太，批寄互上帝的教會佇哥林多的，以及遍亞該亞攏總的聖徒。
2CO|1|2||願恁對咱的父上帝及主耶穌基督得著恩典、平安！
2CO|1|3||願咱的主耶穌基督的上帝，也是伊的父，就是憐憫的父，賞賜逐樣安慰的上帝得著謳咾。
2CO|1|4||阮佇逐樣患難中，伊安慰阮，欲互阮對上帝所安慰阮的安慰，來安慰逐樣患難中的人。
2CO|1|5||因為親像基督的艱苦滿出來到佇阮，阮的安慰也對基督滿滿。
2CO|1|6||阮或是受患難，是欲做恁受安慰，及得救的路用；或是受安慰，是欲做恁受安慰的路用；此個安慰互恁會吞愞艱苦，照阮所抵著的一樣。
2CO|1|7||閣阮所替恁向望的是堅固，因為知恁既然有份佇諸個艱苦，就有份佇安慰，也是按呢。
2CO|1|8||兄弟啊，論到阮佇亞西亞所抵著的患難，阮呣愛恁呣知，是受壓重真殄，到當bē起，連活也無向望；
2CO|1|9||阮家己心內也按算會死，欲互阮無倚靠家己，獨獨倚靠互死人復活的上帝。
2CO|1|10||伊已經救阮脫離許大的死無，閣欲救阮，阮也向望伊猶欲救阮。
2CO|1|11||恁也用祈禱來幫助阮，欲互多多人因為阮來感謝，就是為著阮對多多人祈禱所得著的恩。
2CO|1|12||因為阮所誇口的，阮的良心也做阮的干證，就是阮照上帝的聖潔及誠實，呣是用肉體的智慧，是用上帝的恩，往來佇世間，對恁閣卡是按呢。
2CO|1|13||因為阮所寫互恁的無別項，獨獨恁所讀、所認的，我也向望恁到尾欲認伊；
2CO|1|14||親像恁中間有人認阮，佇咱的主耶穌的日掠阮做恁的誇口，親像阮也掠恁做阮的誇口。
2CO|1|15||我因為信按呢，本議定欲代先就近恁，互恁重再得著利益；
2CO|1|16||也愛對恁遐經過，去馬其頓，閣對馬其頓去恁遐，互恁送我去猶太。
2CO|1|17||我已經議定按呢，豈有用浮漂嗎？抑是我所議定的，是照肉體來議定，致到我有彼個是，是，亦有彼個呣是，呣是嗎？
2CO|1|18||上帝是信實，按呢阮所對恁講的話，也無有是及呣是。
2CO|1|19||因為對阮諸個就是對我及西拉提摩太，佇恁中間所傳上帝的子耶穌基督，無有是及呣是，在佇伊只有是若定。
2CO|1|20||因為上帝所應允的，無論偌多，在佇伊攏有是。所以阿們也是對伊，互上帝對咱得著榮光。
2CO|1|21||今堅固阮及恁佇基督，閣用油抹咱的是上帝。
2CO|1|22||伊也給咱蓋印，閣賞賜神佇咱的心做定。
2CO|1|23||我指我的活命求上帝做干證，我無閣到哥林多是因為寬容恁。
2CO|1|24||呣是阮管轄恁的信，是幫助恁的歡喜，因為恁對信來徛在。
2CO|2|1||我曾家己決斷無閣用憂悶就近恁。
2CO|2|2||因為我若互恁憂悶，就我所互伊憂悶的以外，是誰互我歡喜啊？
2CO|2|3||前我寫彼個互恁，免得我來的時，所應該互我歡喜的，反轉互我憂悶。因為我深信，恁眾人攏掠我的歡喜做恁眾人的。
2CO|2|4||前我心內苦痛迫切，流多多目屎，寫批互恁，呣是欲互恁憂悶，是欲互恁知我的疼恁是真大。
2CO|2|5||若有互人憂悶的，伊呣是互我憂悶若定，也大略是互恁眾人憂悶；免得我責備甚重。
2CO|2|6||親像此號人對許多人所受的責罰已經夠額；
2CO|2|7||所以反轉呣值著赦免伊，安慰伊，驚了彼號人憂悶過頭致到絕望。
2CO|2|8||所以我勸恁，用實實的憑據對伊顯明恁的仁愛。
2CO|2|9||因為按呢我也曾寫批來試驗恁，看恁凡事順趁抑無。
2CO|2|10||恁赦免人甚麼，我也赦免伊。因為我所有赦免的，若有赦免甚麼，是為著恁佇基督的面前來赦免的，
2CO|2|11||免得咱互撒但卡偏頭去，因為咱呣是呣知伊的計謀。
2CO|2|12||前我為著基督的福音到特羅亞，主也給我開門。
2CO|2|13||若是無抵著我的兄弟提多，所以我的心神無平安，就離別怹去馬其頓。
2CO|2|14||今感謝上帝！常常佇基督得勝，來做頭導阮也用阮佇逐所在顯明彼個對識基督才有的氣味。
2CO|2|15||因為對佇上帝，阮佇得救的人的中間以及沈淪的人的中間，做基督的芳味。
2CO|2|16||對諸個人，是做對死致到死的味；對許個，是做活致到活的味。諸個事是誰會堪得當？
2CO|2|17||因為阮無親像多多人，混雜上帝的道理；就是用誠實對上帝，佇上帝的面前踮佇基督來講。
2CO|3|1||阮豈是此霎才閣家己舉薦嗎？抑是阮親像別人欠用人的薦批互恁抑是欠用恁的薦批互別人啊？
2CO|3|2||恁就是阮的批寫佇阮的心，互眾人所知所讀的。
2CO|3|3||恁明明是基督的批，對阮的工來成的。呣是用墨寫的，就是用真活上帝的神；呣是佇石碑，就是佇肉體的心碑。
2CO|3|4||阮倚靠基督，向上帝有此號的信。
2CO|3|5||呣是講阮家己會堪得對家己來想出甚麼；阮所以會堪得，是對上帝。
2CO|3|6||伊也互阮會堪得擔當新約的差用，呣是文字的，是神靈的；因為文字致到死，神靈致到活。
2CO|3|7||今致到死的職份用字刻佇石裡的尚且有榮光，致到以色列人bē會注目看摩西的面，是為著伊的面的榮光；這榮光是漸漸衰退的，
2CO|3|8||何況神靈的職份豈無閣卡有榮光嗎？
2CO|3|9||因為定罪的職份既然榮光，就致到義的職份伊的榮光閣卡充滿。
2CO|3|10||因為前所受榮光的，為著此個卡大的榮光就無榮光；
2CO|3|11||因為衰退的若有榮光，就彼個久長佇啲的閣卡有榮光。
2CO|3|12||阮既然有此號的向望，所以真好膽來講，
2CO|3|13||無親像摩西用帕罩伊的面，互以色列人bē得通注目看到彼個啲衰退者的結局。
2CO|3|14||若是怹的心變做硬，到佇今仔日怹讀舊約的時，彼個帕猶原佇啲無掀開。此個帕對基督就廢去。
2CO|3|15||若是到今仔日，不論甚麼時怹讀摩西的冊，帕猶久罩佇怹的心。
2CO|3|16||獨獨不論甚麼時怹歸向主，帕就除去。
2CO|3|17||今主就是彼個神；主的神佇彼位，彼位就自由。
2CO|3|18||咱眾人的面無罩帕親像鏡倒照主的榮光，攏變化做伊的像，對榮光到榮光，親像對主就是神按呢。
2CO|4|1||所以阮既然有此個職份，照所得著的憐憫，就無餒志，
2CO|4|2||是有棄拺見誚的暗事；無行佇詭譎，無混雜上帝的道理；就是顯明真理，佇上帝的面前將家己證明佇逐人的良心。
2CO|4|3||若阮的福音有所遮蓋，就是遮蓋佇沈淪的人。
2CO|4|4||佇怹中間此世界的上帝互呣信的人的心睛暝，免得基督榮顯的福音的光照怹。基督就是上帝的像。
2CO|4|5||因為阮無傳家己，是傳基督耶穌做主，也本身為著耶穌做恁的奴僕。
2CO|4|6||因為上帝曾講，光著對暗裡出來的，伊也有照佇阮的心，互阮對識上帝的榮顯，就是對耶穌基督顯明的來得著光。
2CO|4|7||若是阮有此號寶貝囥佇土的器具，是欲互極大的權能做上帝的，呣是出佇阮。
2CO|4|8||阮凡事受患難，若是無困迫；為難，也無失望；
2CO|4|9||抵著窘逐，也無受放拺；受拍倒，也無死無。
2CO|4|10||身軀常常帶耶穌的死，互耶穌的活也會顯明佇阮的身軀。
2CO|4|11||因為阮諸個活的沓沓為著耶穌來交付佇死，互耶穌的活也會顯明佇阮會死的肉體。
2CO|4|12||按呢，就死的力啲行佇阮，活的力啲行佇恁。
2CO|4|13||總是阮已經有此個信的神，抵抵照所記載講：「我有信，所以有講。」阮也信，所以也講。
2CO|4|14||家己知互主耶穌復活的，也欲互阮及耶穌復活，閣欲引進阮及恁相及徛佇伊的面前。
2CO|4|15||因為萬項事攏是為著恁，欲互恩典對人愈多來愈加添，就互感謝益發充滿，致到上帝得著榮光。
2CO|4|16||所以，阮無餒志。阮的外體雖然敗壞，若是阮的內心日日換新。
2CO|4|17||因為阮目nih久輕輕的艱苦，是給阮成上等上、永遠的大榮光。
2CO|4|18||因為阮呣是看佇所會看見的，是看佇所bē看見的；因為所會看見的是暫時，所bē看見的是永遠。
2CO|5|1||因為阮知，阮佇地裡布棚的厝若毀壞，就有對上帝所起造，呣是人的手所造的厝，是永遠佇天裡的。
2CO|5|2||因為阮踮佇此個布棚啲吐氣，不止欣慕阮對天裡的厝，親像衫穿褡落去；
2CO|5|3||若得著穿，就免褪腹裼。
2CO|5|4||因為阮踮佇此個布棚的啲拖磨吐氣，呣是愛褪起來，是愛穿褡落去，致到彼個會死的互活吞落去。
2CO|5|5||今備辦阮得著此個的就是上帝，伊也用伊的神做定互咱。
2CO|5|6||所以，阮常常好膽，知阮踮佇身軀就是及主相離。
2CO|5|7||因為阮啲行是對信呣是對所看。
2CO|5|8||按呢阮好膽，也閣卡歡喜離開身軀及主相及踮。
2CO|5|9||所以，無論踮佇身軀，抑是離開身軀，阮所致意的，是互伊歡喜。
2CO|5|10||因為咱眾人的確著顯明佇基督的公座前，互逐人照伊對身軀所行的代誌，或是好或是歹來受報應。
2CO|5|11||所以阮既然知主的通驚畏，就苦勸人。若是阮已經顯明佇上帝，我也向望有顯明佇恁的良心。
2CO|5|12||阮呣是靠家己對恁證明，就是互恁為著阮有通誇口的所在，通應許個照外貌無照內心誇口的人。
2CO|5|13||因為阮若狂，是為著上帝；若自在，是為著恁。
2CO|5|14||因為基督的疼痛催迫阮，是阮想：一人替眾人死，就是眾人死；
2CO|5|15||閣伊替眾人死，是欲互諸個活的人以後無為著家己來活，是為著替怹死來復活者。
2CO|5|16||所以，阮對今以後，無照肉體識人。雖然曾照肉體識基督，今以後無閣按呢識伊。
2CO|5|17||所以人若踮佇基督，就是做新創造的，舊的代誌已經過去，今攏變成新的。
2CO|5|18||閣萬項事攏是出佇上帝；伊對基督互咱及伊復和，也將此個勸人及上帝復和的職份互阮；
2CO|5|19||就是上帝踮佇基督，互世間及伊復和，無將怹的罪過歸佇怹，也將復和的道理交託阮。
2CO|5|20||按呢，阮為著基督做欽差，親像上帝用阮勸恁。阮為著基督求恁及上帝復和。
2CO|5|21||上帝互彼個無罪的，替咱成做罪，是欲互咱踮佇伊來成做上帝的義。
2CO|6|1||阮及主同著磨的，亦勸恁呣通空空受上帝的恩；
2CO|6|2||因為伊講：「佇得著接納的時我有聽你；佇拯救的日我有幫助你。」你看！此霎是受接納的時；你看，此霎是拯救的日。
2CO|6|3||阮一概無塞礙人，免得此個職份犯嫌；
2CO|6|4||就是凡事證明本身合佇做上帝的差用，是佇多多吞愞、患難、欠缺、困迫、
2CO|6|5||受拍、關監、擾亂、著磨、無睏、無食、
2CO|6|6||廉潔、智識、寬容、仁慈、聖神的感化、無假的疼、
2CO|6|7||真理的道、上帝的權能；用義的戰器佇左右；
2CO|6|8||無論榮光凌辱、歹名聲、好名聲；親像騙人的，其實是誠實的；
2CO|6|9||親像人呣知，其實多多人知；親像欲死，其實是活；親像受責罰，其實無致到死；
2CO|6|10||親像煩惱，其實常常快樂；親像喪鄉，其實互多多人富；親像無有，其實是無呣有。
2CO|6|11||哥林多人啊，阮向恁嘴開開，心闊闊。
2CO|6|12||呣是對阮互恁狹窄，是佇恁的心家己狹窄。
2CO|6|13||今恁著學此個款，家己開闊來報答阮。我講按呢是親像對家己的細子來講。
2CO|6|14||莫得及呣信的人做伴，因為義及不義有甚麼相通？光及暗有甚麼交陪？
2CO|6|15||基督及彼列有甚麼和合？信及呣信有甚麼干涉？
2CO|6|16||上帝的殿及偶像有甚麼相同？因為咱是真活上帝的殿，親像上帝有講：我欲徛起佇怹中間，行遊佇怹中間；我欲做怹的上帝；怹也欲做我的百姓。
2CO|6|17||所以照主所講的：恁著對怹中間出來，家己分別；莫得摸無清氣的物，我就接納恁。
2CO|6|18||我欲做恁的父；恁欲做我的子，查某子。這是全能的主講的。
2CO|7|1||所疼的兄弟啊，既然有諸個應允，咱著清氣本身，除去一切肉體、及神的垃墋，驚畏上帝，來完全成聖。
2CO|7|2||著開闊恁的心來接納阮。阮未曾剋虧人，未曾損壞人，未曾偏人。
2CO|7|3||我講按呢，呣是欲責罪恁。因為我已經有講，恁佇阮的心頭，同死同活。
2CO|7|4||我向佇恁大好膽，我為著恁大誇口，我滿心得著安慰；佇阮一切患難中我有格外的歡喜。
2CO|7|5||因為阮來到馬其頓的時，阮的肉體攏無平安，凡事抵著患難，外面有相爭，內面有驚。
2CO|7|6||總是安慰卑微的人的就是上帝，用提多到來安慰阮；
2CO|7|7||呣若用伊到，也是用伊對恁所受的安慰，來安慰阮；因為伊將恁的戀慕、恁的哀傷，恁向佇我的熱心，給阮講，致到我益發歡喜。
2CO|7|8||我曾用批互恁煩惱，前雖然有呣過心，今就無啦；因為我看彼張批互恁煩惱的不過是暫時。
2CO|7|9||今我歡喜，呣是因為恁煩惱，是因為恁有對煩惱致到反悔。因為恁煩惱是順上帝，互恁無一項對阮受剋虧。
2CO|7|10||因為順上帝的煩惱生出反悔，致到得著救，無有後來的退悔；若是世間的煩惱是致到死。
2CO|7|11||因為恁看，恁此個順上帝的煩惱，佇恁有生出偌大的殷勤、怎樣的家己分訴、怎樣的怨慼、怎樣的驚惶、怎樣的戀慕、怎樣的熱心、怎樣的責罰。恁佇此層事，已經逐項表明家己是清氣。
2CO|7|12||我前雖罔寫批互恁，呣是為著彼個剋虧人的，也呣是為著彼個受剋虧的，是欲互恁為著阮的殷勤佇上帝的面前對恁顯明。
2CO|7|13||所以，阮已經受安慰。閣佇安慰中，因為提多的歡喜就阮的歡喜益發充滿，因為伊的心對恁眾人來得著安息。
2CO|7|14||我若曾對伊誇口恁甚麼代誌，也就無見誚；因為阮對提多所誇口恁的話是真實，親像阮對恁所講的話也攏是真實。
2CO|7|15||閣伊記念恁攏順服，用驚惶愕愕惙接納伊，就伊的心益發向佇恁。
2CO|7|16||今我歡喜，因為論到恁，我凡事會放心得。
2CO|8|1||兄弟啊，阮將上帝所賞賜佇馬其頓諸個教會的恩報恁知，
2CO|8|2||就是佇患難中受大試煉的時，怹的大歡喜，及怹的極喪鄉有格外成怹大大的好心。
2CO|8|3||因為我干證，怹家己甘願照怹的力量，閣過頭佇怹的力量，
2CO|8|4||懇切求阮互怹得著此個恩，來相及有份佇服事聖徒；
2CO|8|5||閣呣若照阮所向望，就是代先將本身獻互主，也對上帝的旨意獻互阮。
2CO|8|6||所以阮勸提多，伊既然有提倡此個恩惠佇恁中間，就著照按呢互伊成。
2CO|8|7||今恁佇凡事親像信心、口才、智識、攏總的熱心，以及恁的疼阮，諸個事既然充滿，就佇此個恩惠也著充滿。
2CO|8|8||我講按呢，呣是命令恁，是對別人的殷勤來試驗恁仁愛的實在。
2CO|8|9||因為恁知咱的主耶穌基督的恩：伊本好額，為著恁成做喪鄉，欲互恁對伊的喪鄉，來成做好額。
2CO|8|10||我佇此層事將我的意見互恁知，因為這是恁的利益；是恁對舊年已經提倡此個事，呣若做前行，也做前甘願，
2CO|8|11||今著做成此個事。致到恁既然有熱心的甘願，也照所有的來成伊。
2CO|8|12||因為已經有此號熱心，就得著接納，是照人所有的，呣是照人所無的。
2CO|8|13||卻呣是愛別人聊量，恁豁達，
2CO|8|14||是愛得平平，現時將恁有剩的補怹的無夠，通將怹有剩的補恁的無夠，按呢才會平。
2CO|8|15||照所記載講：拾多的無剩；拾少的無欠。
2CO|8|16||感謝上帝，互提多的心平平為著恁殷勤。
2CO|8|17||伊卻也是受阮的苦勸，總是伊本然真殷勤，家己甘願去尋恁。
2CO|8|18||我也差一個兄弟及伊去，就是佇福音有互眾教會謳咾的。
2CO|8|19||呣若按呢，也是諸個教會所揀選，及阮出門鬥料理阮所啲辦的恩惠，來表明主的榮光，及阮的甘願。
2CO|8|20||是持防人為著阮所料理的多多銀，來嫌阮。
2CO|8|21||因為阮圖謀好事，呣若佇主的面前，也是佇人的面前。
2CO|8|22||閣差阮的兄弟一人及怹去；阮佇多多事曾多多擺試驗伊，知伊的殷勤。今因為深信恁，就閣卡殷勤。
2CO|8|23||論到提多，伊是我的同伴，為著恁來相及著磨的。抑是阮諸個兄弟，怹是諸個教會的使者，也是基督的榮光。
2CO|8|24||所以，佇諸個教會的面前恁著對怹顯明恁的仁愛的憑據，也顯明阮為著恁所誇口的是實在。
2CO|9|1||論到服事聖徒的事，我寫批互恁算是加工；
2CO|9|2||因為我知恁的熱心，才將此個對馬其頓人為著恁誇口，講亞該亞對舊年已經便；閣恁的熱心有感激多多人。
2CO|9|3||總是我差諸個兄弟，互恁先備辦照我所講。
2CO|9|4||免得阮佇此個事所為著恁誇口的歸佇空空。驚了有馬其頓人及我來，看見恁未有便，阮就為著深信恁致到見誚；恁的，我免講。
2CO|9|5||所以，我想的確著勸諸個兄弟量早去恁遐，來代先窮恁前所允的恩惠，通顯明恁的備辦便是對恩惠，呣是對勉強。
2CO|9|6||若是我講：「少種的少收，多種的多收」。
2CO|9|7||逐人照伊心內所有定著的，莫得煩惱，莫得勉強，因為歡喜提出的，上帝疼伊。
2CO|9|8||閣上帝會互逐項的恩典充滿到佇恁，互恁凡事常常充足，通行逐項的好事有夠滿滿。
2CO|9|9||照所記載講：伊有大捨施，伊有賑濟喪鄉人；伊的義永永佇啲。
2CO|9|10||閣賞賜種子互撒的，也賞賜米糧互人食的上帝，伊欲賞賜恁通撒的種子多多，也欲加添恁行義的果子；
2CO|9|11||互恁凡事充足，到有逐樣的好心，此個好心就是託仗阮來致到人感謝上帝的。
2CO|9|12||因為此個服事的工，呣是補足聖徒的欠缺若定，閣續會互多多人感謝上帝。
2CO|9|13||怹對此個工的經驗來歸榮光上帝，是因為恁承認基督的福音來順服，閣因為恁好心款待怹及眾人。
2CO|9|14||閣怹為著上帝所賞賜恁極大的恩，替恁祈禱，來戀慕恁。
2CO|9|15||感謝上帝，為著伊講bē盡的恩賜！
2CO|10|1||我保羅，相見面的時就佇恁中間做卑微，相離開的時就向恁做好膽的，今用基督的溫柔、純良家己勸恁。
2CO|10|2||有人拍算阮是照肉體來行，我拍算決意著用好膽來辦怹；求恁莫得互我佇相對面的時有此號決意的好膽。
2CO|10|3||因為阮雖然佇肉體來行，呣是照肉體來交戰。
2CO|10|4||因為阮交戰的器具呣是屬佇肉體，是佇上帝的面前有氣力夠額，通來攻破諸個堅固的營寨，
2CO|10|5||凡若諸個計謀，以及攏總高高的物，所舉起來阻擋人識上帝的，阮攏毀壞伊，將攏總的念頭掠來，互伊順服基督。
2CO|10|6||閣已經備辦便，聽候恁完全順服，才來責罰攏總的無順服的。
2CO|10|7||恁看目前啊！若有人靠家己是屬基督的，伊著閣家己想，看伊怎樣屬基督，阮也是按呢。
2CO|10|8||主所賞賜阮的權，是欲建立恁，呣是欲敗壞恁；阮就若為著此個權略仔過頭誇口，也不致見誚。
2CO|10|9||免得我親像用批互恁驚；
2CO|10|10||因為有人講：「伊的批定重(tēng-tiōng)閣有力，若是相對面的時，身軀軟茈，講話俗俗。」
2CO|10|11||彼號人著想，阮相離開的時，批裡講話是甚麼款，相對面的時，做事也是按呢。
2CO|10|12||有人家己謳咾，阮呣敢及怹掠平及怹比並。若是怹用家己批評家己，也用家己比並家己，是無智識。
2CO|10|13||若是阮無欲誇口過份的事，就是照上帝所派互阮限定的份額，此個份額恁也在內。
2CO|10|14||因為阮呣是pôaⁿ過份，那親像呣應該到佇恁的；是阮傳基督的福音也曾到佇恁。
2CO|10|15||阮呣是過份來誇口別人的著磨；就是向望恁信愈深，就阮佇恁中間照我的份額，會開闊到滿出去，
2CO|10|16||來傳福音到佇恁界外的地；無用別人份內已經做便的事來誇口。
2CO|10|17||誇口的人，著用主來誇口。
2CO|10|18||因為呣是家己謳咾的人上取，就是主所謳咾的上取。
2CO|11|1||願恁容允我小可的戇，其實恁無呣容允我。
2CO|11|2||因為我將上帝的熱心，為著恁來熱心。因為我曾聘定恁互一個丈夫，欲將恁做貞節的在室女，獻互基督。
2CO|11|3||總是我驚了恁的心思敗壞，無純全清潔來向基督，親像蛇用伊的詭譎引誘夏娃一樣。
2CO|11|4||若有人來傳別個耶穌，阮所未曾傳的；抑是恁受著各樣的神，前所未曾受著的；抑是各樣的福音，前所未曾承受的；恁容允伊，好。
2CO|11|5||因為我拍算，我攏無卡輸佇許個上等的使徒。
2CO|11|6||我講話雖然俗俗，若是智識就呣是按呢。因為阮凡事有對恁顯明此個佇眾人中。
2CO|11|7||抑是我家己屈低，互恁升高，無提所費白白傳上帝的福音互恁，這豈是犯罪嗎？
2CO|11|8||我搶別個教會，提怹的束脩來服事恁。
2CO|11|9||我及恁佇啲的時用無夠，未曾連累著恁一人；因為對馬其頓來的兄弟補足我的欠缺。我凡事家己守，無拖倕恁，後來也欲家己守。
2CO|11|10||基督的真實既然佇我，就佇亞該亞諸個地方無人會阻止我此號的誇口。
2CO|11|11||是甚麼緣故？是我無疼恁嗎？上帝知啦。
2CO|11|12||總是我所行的，猶原欲行伊，欲絕斷許個尋機會的人的機會，互怹佇怹所誇口的究竟及阮無各樣。
2CO|11|13||因為彼號人是假使徒，行代誌奸詐，家己妝做基督的使徒。
2CO|11|14||這也無奇怪，因為撒但也家己妝做光明的天使。
2CO|11|15||所以伊的差用家己，妝親像義的差用，這也呣是大事。怹的結局欲照怹的所行。
2CO|11|16||我閣講，人呣通看我做戇。總是若按呢，就著猶原接納我親像戇，互我也通略略仔誇口。
2CO|11|17||我今所講的呣是照主來講，是親像戇大膽來誇口；
2CO|11|18||既然有多多人照肉體來誇口，就我也欲誇口。
2CO|11|19||恁既然是智識的人，就歡喜容允戇的人。
2CO|11|20||設使有人款待恁做奴僕，吞咬恁，掠恁，自高，搧恁的面，恁就容允伊。
2CO|11|21||我講按呢是無體面，那親像阮前是軟茈。總是，人佇甚麼代誌好膽，我也好膽。（我講此句是戇話。）
2CO|11|22||怹是希伯來人嗎？我也是。怹是以色列人嗎？我也是。怹是亞伯拉罕的後裔嗎？我也是。
2CO|11|23||怹是基督的差用嗎？我閣卡是。（我親像狂啲講，）我著磨猶卡多，關落監也卡多，受拍到bē算得，多多擺險險死。
2CO|11|24||我互猶太人拍五擺，每擺四十下減一下；
2CO|11|25||三擺受枴仔拍；一擺受著石頭擲；三擺抵著船破，一日一暝佇深海。
2CO|11|26||常常勒路，抵著江河的危險、賊馬的危險、本族的危險、外邦的危險、城內的危險、曠野的危險、海面的危險、假兄弟的危險。
2CO|11|27||受勞碌、及艱苦，沓沓無睏，枵掛嘴乾，沓沓無食，寒掛褪腹裼。
2CO|11|28||除去諸個外事，猶有一項逐日壓我，就是替眾教會掛慮。
2CO|11|29||是誰軟弱，也我無續軟弱啊？是誰著觸，也我的心無親像火𤏸啊？
2CO|11|30||我若不得不著誇口，就欲誇口關係我軟弱的事。
2CO|11|31||主耶穌的上帝也是伊的父，永遠通謳咾的知我無白賊。
2CO|11|32||佇大馬色亞哩達王所設的地方官把守大馬色人的城，欲掠我，
2CO|11|33||若是我對窗仔，用筐，對城牆互人縋落去，脫離伊的手。
2CO|12|1||雖然無利益，我不得不著誇口。我欲講起主的異象及啟示。
2CO|12|2||我識一人踮佇基督的，十四年前受帶到第三層天；（或是踮佇身軀，我呣知；或是無踮佇身軀，我也呣知；上帝知。）
2CO|12|3||我識一個親像此號的人（或是踮佇身軀，或是無佇身軀，我呣知，上帝知。）
2CO|12|4||伊受帶到樂園，聽見bē得通講的話，就是人所呣通講的。
2CO|12|5||我欲為著此號人誇口；若是為著家己，除我的軟弱以外，我無欲誇口。
2CO|12|6||我若愛欲誇口也呣是戇，因為我欲講真實；總是我家己約束，驚了人的評論我卡過頭佇伊所看見我，抑是伊對我所聽見的。
2CO|12|7||閣因為諸個啟示的極大，免得我過頭自高，所以互我肉體內有茦，就是撒但的使者來拍我，免得我過頭自高。
2CO|12|8||為著按呢，我三擺求主，互彼個離開我。
2CO|12|9||伊給我講：「有我的恩你就夠額，因為我的氣力是佇人的軟弱來成。」所以，我真歡喜卡愛誇口我諸個軟弱，互基督的氣力住佇我。
2CO|12|10||所以我為著基督，掠諸個軟弱、欠缺、窘逐、困迫做歡喜；因為我軟弱的時，反轉有氣力。
2CO|12|11||我成做戇，是恁迫著我。因為我合該著互恁謳咾。我雖然無甚麼佇啲，實在無卡輸許個上等的使徒。
2CO|12|12||使徒的證據，我果然用百般的吞愞，來行佇恁中間，就是諸個兆頭、神蹟、權能。
2CO|12|13||除去此項我無連累恁，以外，恁猶有甚麼事呣值著其餘的教會？此個無公道的所在，請恁寬恕我。
2CO|12|14||今此個是我第三擺備辦便欲去恁遐，也無欲連累恁；我所憶著的就是恁，呣是恁的物。因為子兒呣應該給父母捏積，是父母給子兒捏積。
2CO|12|15||我真歡喜為著恁的靈魂來開費，也費盡家己的生命。總無我愈疼恁，愈少得著恁的疼嗎？
2CO|12|16||有人講我無拖倕恁，是我奇巧用詭譎的步數來提恁。
2CO|12|17||我所差去恁遐的人，其中我有曾用甚麼人lut恁啊？
2CO|12|18||我勸提多，也差一個兄弟及伊去。提多曾lut恁嗎？阮所行豈呣是同一個神？同一樣的腳步嗎？
2CO|12|19||恁到今，掠做阮對恁啲分訴；阮踮佇基督講話佇上帝的面前。所疼的兄弟啊，一切的事攏是為著建立恁。
2CO|12|20||因為我啲驚，驚了我來的時，豈採抵著恁無照我所愛，也恁抵著我照恁所呣愛；驚了有相爭、怨妒、受氣、結黨、誹謗、講尻脊後話、品嗙、紛亂諸個事。
2CO|12|21||也驚了我閣來的時，我的上帝互我佇恁的面前卑微，我也為著多多從前犯罪，也無反悔怹所行的污穢、姦淫、放蕩的人來憂悶。
2CO|13|1||此個是第三擺我欲到恁遐。「用二三個干證的人的嘴，逐句攏有憑準。」
2CO|13|2||我曾代先講的，今閣代先講伊，親像第二擺相及佇啲也現今相離開，給諸個從前犯罪的以及其餘的眾人講：「我若閣來，無欲寬恕。」
2CO|13|3||因為恁愛得著基督踮佇我來講話的憑據，伊向恁呣是軟弱，就是有權能佇恁中間。
2CO|13|4||伊對軟弱來受釘十字架，總是對上帝的權能來活。親像按呢阮踮佇伊也軟弱，總是對上帝向恁所顯明的權能，欲及伊相及活。
2CO|13|5||恁著試看本身有踮佇信抑無，著家己驗看。抑是呣知恁若呣是通棄拺的，就有耶穌基督踮佇恁？
2CO|13|6||阮也向望恁會知，阮呣是通棄拺的。
2CO|13|7||今阮求上帝，互恁所行無一項歹，呣是欲顯明阮做通接納的，是欲互恁的行做攏好，阮雖然做親像通棄拺的也通！
2CO|13|8||因為阮bē會做甚麼來逆真理，就是幫助真理。
2CO|13|9||阮軟弱，恁勇壯，阮就歡喜；阮所祈求的，就是互恁會完全。
2CO|13|10||因為按呢，我相離開的時，寫諸個互恁，通佇相見面的時，免照主所互我的權來用嚴法。此個權是欲起造，呣是欲捙倒。
2CO|13|11||兄弟啊，結尾來講：著歡喜。著完全；著受安慰；著同心；著和睦。就賞賜仁愛及平安的上帝欲及恁佇啲。
2CO|13|12||著用聖的相唚，來相請安。
2CO|13|13||諸個聖徒攏請安恁。
2CO|13|14||願主耶穌基督的恩典、上帝的疼痛、聖神的相通及恁眾人佇啲！
GAL|1|1||保羅做使徒（呣是出佇人，也呣是對人，就是對耶穌基督，及互伊對死人中復活的父上帝）
GAL|1|2||今及同佇啲的眾兄弟，批寄互加拉太諸個教會。
GAL|1|3||願恁對父上帝及咱的主耶穌基督得著恩典、平安！
GAL|1|4||伊為著咱的罪獻家己，欲救咱出現今歹的世代，就是照咱的父上帝的旨意。
GAL|1|5||願榮光歸伊到代代。阿們！
GAL|1|6||前佇基督的恩召恁的，恁離開伊到即緊，去趁別樣的福音，是我所奇怪。
GAL|1|7||彼個別個呣是福音，不過有人攪擾恁，愛拍亂基督的福音若定。
GAL|1|8||今設使阮，抑是對天來的天使，傳福音互恁，各樣佇阮所曾傳互恁的，伊著受咒詛。
GAL|1|9||親像阮前曾講的，今我閣講伊，若有人傳福音互恁，各樣佇恁所曾受的，伊著受咒詛。
GAL|1|10||我今是啲對人諂媚嗎？抑是對上帝啊？抑是我啲求互人歡喜啊？我若猶久愛互人歡喜，就呣是基督的奴僕。
GAL|1|11||兄弟啊，我報恁知，論我平素所傳的福音彼個呣是照人的意思。
GAL|1|12||因為我未曾對人受著，也無受人教示，是對耶穌基督的啟示。
GAL|1|13||恁曾聽見我前佇猶太教所行做的，就是窘逐上帝的教會真殄來陷害伊。
GAL|1|14||閣我佇猶太教，比本族同輩的多多人卡進步，為著我祖宗的遺傳閣卡熱心。
GAL|1|15||若是對阮老母的胎分別我，用伊的恩典召我的上帝，
GAL|1|16||既然歡喜將伊的子顯明佇我，欲互我宣傳伊佇外邦，我就無及人參詳，
GAL|1|17||也無上耶路撒冷就近許個代先我做使徒的，獨獨去亞拉伯，閣倒轉來大馬色。
GAL|1|18||三年後，我上耶路撒冷去探磯法，及伊住十五日。
GAL|1|19||其餘的使徒，除去主的兄弟雅各以外，我攏無見著。
GAL|1|20||今我所寫互恁的，我佇上帝的面前無白賊。
GAL|1|21||後來我到敘利亞及基利家的地方。
GAL|1|22||彼時，屬猶太地踮佇基督諸個教會猶久呣識我的面。
GAL|1|23||怹干單聽見講前窘逐咱的，今傳伊平素所陷害的教。
GAL|1|24||就因為我歸榮光上帝。
GAL|2|1||過十四年，我及巴拿巴閣上耶路撒冷，也導提多相及去。
GAL|2|2||我是奉啟示才上去，閣將我佇外邦所傳的福音對怹排列；是另外對有名望的人排列，免我現今，抑是以前，所行的歸佇空空。
GAL|2|3||及我去的提多，是希利尼人，也無互人勉強伊受割禮；
GAL|2|4||是為著有暗靜引進來假的兄弟，怹暗靜入來偷看阮踮佇基督耶穌所有的自由，欲互阮成做奴僕。
GAL|2|5||阮未曾一時降服來讓怹，是欲互福音的真理長長存佇恁中間。
GAL|2|6||對佇許個號做有名望的人，無論怹前是甚麼等號的人，佇我無差。上帝無用外貌取人。究竟許個有名望的人，佇我無加添甚麼，
GAL|2|7||反轉是按呢，怹看見主託仗我傳福音互未受割禮的，親像託仗彼得傳福音互已經受割禮的。（
GAL|2|8||因為出力行佇彼得，互伊做受割禮者的使徒，也出力行佇我，互我做外邦的使徒；）
GAL|2|9||閣知所賞賜我的恩典，就雅各、磯法、約翰人看做柱石的，伸正手及我參巴拿巴相交陪，互阮去就近外邦人，也怹去就近受割禮的。
GAL|2|10||獨獨愛阮數念喪鄉人；這也是我本致意啲行的。
GAL|2|11||若是磯法到安提阿的時；我當面抵敵伊，是伊有犯罪。
GAL|2|12||因為有幾若人對雅各遐來，猶未到的時，伊及外邦人相及食，怹已經到，伊驚受割禮的人，就退開來家己分別。
GAL|2|13||其餘的猶太人也及伊妝做，致到連巴拿巴也對怹的妝做受引誘。
GAL|2|14||總是我看見怹無照直行，來趁福音的真理，就佇眾人的面前給磯法講：「你是猶太人，做人既然親像外邦人，無親像猶太人，啥事啲勉強外邦人學猶太人啊？」
GAL|2|15||咱出世做猶太人，呣是外邦的罪人；
GAL|2|16||既然知人得著稱做義呣是對趁律法，獨獨對信耶穌基督，咱也有信靠基督耶穌，互咱對信基督得著稱做義，呣是對趁律法；因為對趁律法無人會得著稱做義。
GAL|2|17||今設使咱啲求佇基督得著稱做義，也家己猶久顯出做有罪的人，按呢基督是罪惡的差用嗎？斷斷呣是！
GAL|2|18||因為我若閣起我前所毀的，就是表明家己做犯法的人。
GAL|2|19||因為我對律法，就向律法已經死，欲互我向上帝來活。
GAL|2|20||我曾及基督同釘十字架，我猶久啲活呣是猶原我，就是基督踮佇我啲活；閣我現今佇肉體所有的活，是在佇信上帝的子來活；伊曾疼我，替我獻家己。
GAL|2|21||我無廢無上帝的恩典；因為對律法若會得著義，就基督無因端來死。
GAL|3|1||戇的加拉太人啊，耶穌基督釘十字架，已經形容真明佇恁的目睭前，今恁互是誰迷去啊？
GAL|3|2||我干單問恁一項：恁前受著聖神，是對趁律法來行？抑是對聽來信啊？
GAL|3|3||恁到即戇啊？恁既然佇聖神做起頭，今就佇肉體成尾嗎？
GAL|3|4||恁受許多項的艱苦豈空空嗎？總無真正空空啊？
GAL|3|5||彼個賞賜恁聖神，閣出力行諸個權能佇恁中間的，是對恁趁律法來行？抑是對恁聽來信啊？
GAL|3|6||親像「亞伯拉罕信上帝，就給伊算做義」。
GAL|3|7||所以，恁著知：見若信的人，就是亞伯拉罕的子孫。
GAL|3|8||聖經代先看出上帝欲互外邦人對信稱做義，就代先傳福音互亞伯拉罕，講：「萬邦欲對你得著福氣。」
GAL|3|9||可見見若信的人及有信的亞伯拉罕同得著福氣。
GAL|3|10||見若靠本身行律法的，攏受咒詛；因為有記載講：「見若無長長照律法的冊攏總所記載來行伊的，著受咒詛。」
GAL|3|11||今靠律法無人佇上帝的面前稱做義，是明；因為：「義的人欲對信來活。」
GAL|3|12||若是律法呣是對信，獨獨：「行諸個的，欲對諸個來活。」
GAL|3|13||基督已經贖回咱脫離律法的咒詛，因為伊為著咱成做咒詛；因為有記載講：「見若吊佇柴裡的受咒詛。」
GAL|3|14||欲互亞伯拉罕的福氣，對基督耶穌續到佇外邦，互咱對信得著所應允的聖神。
GAL|3|15||兄弟啊，我照人的代誌來講：雖然是人的約，若已經定著，就無人給伊廢無抑是加添。
GAL|3|16||今諸個應允是對亞伯拉罕以及伊的後裔講。伊無講「以及你諸個後裔」，親像指多多人，是講「以及你的後裔」，親像指一人，就是基督。
GAL|3|17||今我講，上帝所代先定著的約，呣是彼個四百三十年後的律法所會給伊廢無，致到所應允的歸佇空空。
GAL|3|18||因為承接家業，若是對律法，就無對應允；總是上帝恩賜亞伯拉罕是照應允。
GAL|3|19||按呢律法是怎樣？是為著諸個過失來加設，聽候彼個得著應允的後裔到，也是對天使經過中保的手來設。
GAL|3|20||今中保呣是做一個的中保；若是上帝是一個。
GAL|3|21||按呢，律法及上帝的應允對逆嗎？斷斷呣是！因為若曾傳一個律法會互人活的，就義實在是對律法。
GAL|3|22||總是聖經已經將萬人圍佇罪惡內，欲互所應允的通對信耶穌基督，來賞賜許個信的人。
GAL|3|23||總是此個信未到的代先，咱受顧守佇律法下，圍啲來聽候欲顯明的信。
GAL|3|24||按呢，律法是做管顧囝仔的，導咱到基督，互咱對信來稱做義。
GAL|3|25||若是信已經到，就無閣降服佇管顧囝仔的。
GAL|3|26||因為恁對信靠基督耶穌攏做上帝的子。
GAL|3|27||因為恁見若受洗禮來入佇基督的，是曾穿基督。
GAL|3|28||無有猶太、抑是希利尼、奴僕、抑是自由的，查甫人婦仁人的分別，因為恁佇基督耶穌攏是一個。
GAL|3|29||恁若屬基督，就做亞伯拉罕的後裔，照應允來做後嗣。
GAL|4|1||今我講後嗣，雖然是全業的主，猶做囝仔的時及奴僕無各樣，
GAL|4|2||就是降服監督的及管家的，聽候老父所限定的期到。
GAL|4|3||親像按呢，咱做囝仔的時，也做奴僕，降服此世間的小學。
GAL|4|4||若是到彼個時已經滿，上帝差伊的子，對婦仁人來出世，出世佇律法下，
GAL|4|5||來贖回律法下的人，互咱受設立做子。
GAL|4|6||為著恁是做子，上帝差伊的子的神入咱的心，喉叫講：「阿爸！父啊！」
GAL|4|7||親像按呢，你呣是猶原做奴僕，就是做子；既然做子，就對上帝來做後嗣。
GAL|4|8||總是當時恁呣識上帝，做許個生成呣是上帝者的奴僕；
GAL|4|9||若是今已經識上帝，卡好著講互上帝所識，怎樣倒轉閣向許個軟茈空空的小學，就是恁所愛閣重再做怹的奴僕的啊？
GAL|4|10||恁致意守日、月、節、年。
GAL|4|11||我替恁真驚，驚了我所為著恁著磨的會空空。
GAL|4|12||兄弟啊，我求恁著親像我，因為我也親像恁。
GAL|4|13||恁攏未曾剋虧我。恁知我頭一擺傳福音互恁，是因為肉體的軟弱。
GAL|4|14||彼霎為著我的肉體恁有受試，猶久無看輕，也無厭賤，是接納我，親像上帝的天使，也親像基督耶穌一樣。
GAL|4|15||恁當時所歡喜的福氣佇叨落？因為我干證恁，設使會做得，恁就挖恁的目睭互我。
GAL|4|16||今我用真實給恁講，是成做恁的仇讎嗎？
GAL|4|17||怹及恁親熱，呣是好意，是愛隔斷恁，互恁及怹親熱。
GAL|4|18||獨獨佇好事，來常常互人及恁親熱的是好，呣若我及恁佇啲的時著按呢。
GAL|4|19||我的細子啊，我為恁閣受生產的艱苦，到基督的形狀成佇恁的心。
GAL|4|20||我愛此霎及恁佇啲，來換我的聲，因為我為著恁躊躇。
GAL|4|21||恁愛降服律法的，著給我講，恁豈無聽見律法嗎？
GAL|4|22||因為有記載講，亞伯拉罕有二個子，一個是女婢生的，一個是自由的生的。
GAL|4|23||若是彼個對女婢的是照肉體來生；彼個對自由的是對應允來生。
GAL|4|24||諸個攏有譬喻佇啲：因為彼二個婦仁人是做二個約。一個出佇西奈山，所生的做奴僕，就是夏甲。
GAL|4|25||此個夏甲是亞拉伯的西奈山，閣及現今的耶路撒冷像類，因為伊及伊諸個子做奴僕。
GAL|4|26||獨獨佇頂面的耶路撒冷是自由，是咱的老母。
GAL|4|27||因為有記載講：你無懷孕、無生子的，著歡喜；無有生產的艱苦的，著出大聲來叫；因為家己住的婦仁人，比有丈夫的，伊的子猶卡多個。
GAL|4|28||兄弟啊，咱親像以撒，做應允的子。
GAL|4|29||若是親像當時照肉體來生的窘逐照神來生的，此霎也是按呢。
GAL|4|30||呣拘聖經講怎樣？「著趕出女婢及伊的子！因為女婢的子決斷bē通及自由者的子同承接業。」
GAL|4|31||兄弟啊，按呢咱呣是女婢的子，是自由者的子。
GAL|5|1||基督解放咱做自由，所以恁著徛在，莫得閣掛著彼個做奴僕的軛。
GAL|5|2||我──保羅給恁講，恁若受割禮，就基督無利益佇恁。
GAL|5|3||我閣再對逐個受割禮的人證明，伊著行齊全的律法親像欠債著還。
GAL|5|4||恁愛對律法稱做義的，是已經及基督絕斷，已經對恩典的位lut落去。
GAL|5|5||因為咱倚靠神，對信啲聽候所向望的義。
GAL|5|6||因為踮佇基督耶穌，受割禮抑無受割禮攏無功效，獨獨信對仁愛來行的才有功效。
GAL|5|7||恁前是gâu走，是誰阻擋恁，致到恁無趁真理啊？
GAL|5|8||彼號的苦勸呣是對召恁的出。
GAL|5|9||淡薄的酵會發歸甑。
GAL|5|10||我踮佇主深信恁不致有別樣的心志；獨獨攪擾恁的，無論是甚麼人，伊欲受擬罪。
GAL|5|11||兄弟啊，我若猶啲傳割禮，啥事猶久受窘逐啊？按呢，十字架的做塞礙已經廢無啊。
GAL|5|12||願許個拍亂恁的將家己割斷。
GAL|5|13||兄弟啊，恁受召是來得著自由，獨獨莫得用自由做肉體的機關，是著對仁愛相服事。
GAL|5|14||因為全律法包含佇一句，就是講「疼厝邊親像家己」。
GAL|5|15||設使恁相吞咬，驚了會相滅無，恁著謹慎。
GAL|5|16||今我講，恁著照神來行，就無成肉體的私慾。
GAL|5|17||因為肉體愛攻擊神，神愛攻擊肉體，二個相對敵，互恁無行所愛行的。
GAL|5|18||獨獨恁若互聖神所引導，就無佇律法下。
GAL|5|19||今肉體的品行有露現，親像姦淫、污穢、邪僻、
GAL|5|20||拜偶像、邪術、結冤讎、相爭、怨恨、受氣、結黨、分旁、異端、
GAL|5|21||怨妒、酒醉、放蕩，以及親像此號的。我前曾代先講，今也代先給恁講，見若常常行按呢的將來無承接上帝的國。
GAL|5|22||若是聖神的果子，就是仁愛、歡喜、和平、
GAL|5|23||吞愞、慈悲、善良、忠信、溫柔、撙節。親像此號無有律法禁伊。
GAL|5|24||閣屬基督耶穌的人，曾將肉體及伊的情，伊的慾釘佇十字架。
GAL|5|25||咱若照神來活，著照神來行。
GAL|5|26||莫得對重空空的榮光，相激氣，相怨妒。
GAL|6|1||兄弟啊，若有人無張持陷落罪過，恁屬佇神的人著用溫柔的心神歸正伊；也著家己關防驚了恁也抵著試。
GAL|6|2||恁逐人的重擔著相共擔，用按呢，來盡基督的法。
GAL|6|3||無，也家己掠做有的，是騙家己。
GAL|6|4||逐人著省察家己的所行；就有通誇口的在佇本身，無在佇別人，
GAL|6|5||因為逐人欲擔伊家己的擔。
GAL|6|6||學習道理的，著將逐項好物互教示伊的相及有份。
GAL|6|7||莫得家己錯誤，上帝bē侮慢得。因為人所撒的是甚麼，伊也欲收彼號。
GAL|6|8||為著家己的肉體撒的，欲對肉體來收成敗壞；為著聖神撒的，欲對聖神來收成永活。
GAL|6|9||咱行好，呣通失志；因為若無折站，到期會收成。
GAL|6|10||所以，猶有機會咱著行好佇眾人，佇許個對信成做一家的人閣卡著致意。
GAL|6|11||恁看我親手寫互恁的字到即大！
GAL|6|12||見若愛用肉體妝飾好看的，怹勉強恁受割禮，無呣是愛免得為著基督的十字架受窘逐。
GAL|6|13||因為怹受割禮，連家己也無守律法；獨獨愛恁受割禮，互怹通佇恁的肉體誇口。
GAL|6|14||若是我斷斷呣誇口別項，只有誇口咱的主耶穌基督的十字架若定；對此個，就世間向我釘十字架，我向世間也是按呢。
GAL|6|15||因為受割禮無受割禮攏無要緊，要緊就是做新創造的人。
GAL|6|16||見若照此個準繩來行的，願平安、憐憫到佇怹，也到佇上帝以色列的百姓。
GAL|6|17||今了後，人呣通攪擾我，因為我的身軀有帶耶穌的痕跡。
GAL|6|18||兄弟啊，願咱的主耶穌基督的恩典及恁的心神佇啲。阿們！
EPH|1|1||對上帝的旨意，做基督耶穌的使徒保羅，批寄互踮以弗所諸個聖徒，忠信佇基督耶穌的。
EPH|1|2||願恁對咱的父上帝及主耶穌基督得著恩典、平安！
EPH|1|3||願咱的主耶穌基督的上帝也是伊的父得著謳咾！伊佇基督曾賞賜咱佇天裡逐項屬佇神的福氣：
EPH|1|4||就是照伊創造世間的代先，佇基督揀咱，互咱佇伊的面前成做聖，無通嫌；
EPH|1|5||伊照伊的旨意所歡喜的，用仁愛代先定著咱對耶穌基督得著做子來歸佇伊，
EPH|1|6||互伊恩典的榮光得著謳咾；此個恩典就是伊佇所疼的子賞賜咱的。
EPH|1|7||踮佇伊咱對伊的血得著贖回，赦免罪過，照伊恩典的富有。
EPH|1|8||伊將此個恩典用逐樣的智慧及見識，賞賜咱到滿滿；
EPH|1|9||已經互咱知伊旨意的奧妙，照伊的好意，
EPH|1|10||就是伊佇本身所代先定著的，欲佇諸個日期圓滿的時，設法互萬物不論佇天裡的、佇地裡的，攏佇基督來合一。
EPH|1|11||踮佇伊咱也成做家業；就是代先受定著的，照彼個趁家己的旨意、行萬項有者的意思，
EPH|1|12||欲互伊的榮光對阮代先向望佇基督的人得著謳咾。
EPH|1|13||踮佇伊恁也已經聽見真理的道，救恁的福音，既然信，就踮佇伊有受所應允的聖神蓋印。
EPH|1|14||伊就是做咱承接業的準當，到上帝所得著的業贖回，互伊的榮光得著謳咾。
EPH|1|15||因為按呢，我既然聽見恁中間佇主耶穌的信，及顯出佇眾聖徒的仁愛，
EPH|1|16||就為著恁感謝無息。祈禱的時數念恁，
EPH|1|17||求咱的主耶穌基督的上帝，榮光的父，賞賜恁智慧啟示的神，來深識上帝，
EPH|1|18||恁的心目得著光明，互恁知伊召人所向望的是怎樣，伊的業佇聖徒中榮光的富有到怎樣；
EPH|1|19||閣知伊的權能向佇咱諸個信的人大到怎樣，
EPH|1|20||照伊前所曾行佇基督大權能大氣力的功用，互伊對死人中復活，佇天裡坐伊的大旁，
EPH|1|21||pôaⁿ過攏總辦政事的、掌權的、才能的、治理的，及一切所號的名；呣若佇今世也佇來世，攏pôaⁿ過遠遠。
EPH|1|22||閣互萬項有降服佇伊的腳下，閣將伊做管萬有的頭來賞賜教會。
EPH|1|23||教會是伊的身軀，伊所充滿的，伊也是用萬有充滿萬有的。
EPH|2|1||閣恁平素對恁的過失恁的罪過來死的，伊也曾互恁復活。
EPH|2|2||是恁前行佇彼中間，趁此世間的風俗，及空中掌權的君王，就是現今運行佇悖逆的人彼個神。
EPH|2|3||其中阮前也攏佇阮肉體的私慾啲行做，趁肉體及心內的意思，生成是做通受氣的，親像別人一樣。
EPH|2|4||總是，上帝的憐憫真豐盛，為著伊疼咱的大仁愛，
EPH|2|5||當咱對過失已經死的時，就互咱及基督同活。恁對恩典得著救。
EPH|2|6||也互咱佇基督耶穌及伊同起來，同坐佇天裡，
EPH|2|7||閣對伊佇基督耶穌所賞賜咱的仁慈，欲佇後世代顯明伊恩典的極富有。
EPH|2|8||因為恁對恩典得著救，是對信；這也呣是出佇恁本身，是上帝所賞賜；
EPH|2|9||呣是出佇所行，免得人誇口。
EPH|2|10||因為恁是伊所做成的，受創造佇基督耶穌；來行好事，就是上帝代先備辦的欲互咱行伊。
EPH|2|11||所以恁著記得：恁前照肉體做外邦人，互許個稱做割禮的人稱恁做無受割禮；怹的割禮就是對人的手所行佇肉體的。
EPH|2|12||彼時，恁無基督，以色列的國無份，佇諸個應允的約無干涉，無所向望，踮佇世間呣識上帝。
EPH|2|13||恁平素離開遠遠的，今踮佇基督耶穌，對伊的血，有得著近倚。
EPH|2|14||因為伊是做咱的和平，互二旁做一個，拆去彼中間相隔的牆；
EPH|2|15||閣佇伊的肉體廢無結冤讎的因端，就是諸個誡命的律法，記載佇規例的，欲佇伊本身將二旁造成一個新的人，來成就和平。
EPH|2|16||閣已經佇十字架除去彼個冤讎，欲互二旁佇一體對十字架，及上帝和，
EPH|2|17||閣來傳和平互恁遠的人，也傳和平互近的。
EPH|2|18||因為對伊咱二旁佇一個神，得著親近父。
EPH|2|19||按呢，恁無閣做外面人寄腳的，就是及諸個聖徒像國，做上帝家內的人；
EPH|2|20||受起造佇諸個使徒及先知的地基頂，基督耶穌家己做厝角要緊的石，
EPH|2|21||在佇伊見若所起的攏相聯絡，踮佇主來漸漸成做聖殿。
EPH|2|22||恁也踮佇伊相及受起造，成做上帝用神所徛起的厝。
EPH|3|1||因為按呢，我──保羅為著恁外邦人做基督耶穌的囚犯。
EPH|3|2||恁若曾聽見上帝，為著恁所賞賜我恩典的職份，
EPH|3|3||就是用啟示互我知彼個奧妙，親像我已經有大略寫的。
EPH|3|4||恁讀伊，就會曉得我知影基督的奧妙。
EPH|3|5||是前代未曾互人知的，無親像現今佇聖神啟示伊諸個聖的使徒先知一樣。
EPH|3|6||就是外邦人佇基督耶穌，對福音，同做後嗣，同做一個身體，相及有份佇所應允的。
EPH|3|7||我做此個福音的差用，照上帝恩典的賞賜，就是照伊的權能所運行來賞賜我的。
EPH|3|8||我是眾聖徒中上第一細的，得著此個恩典賞賜我，通將基督bē測度(tók)得的富有傳互外邦，
EPH|3|9||也互眾人攏明白，此個奧妙是怎樣安排，就是歷代以來囥密佇造萬物的上帝的，
EPH|3|10||今欲對教會互佇天裡諸個辦政事的、有權能的，知上帝百般的智慧。
EPH|3|11||照伊佇咱的主基督耶穌所定著萬代的旨意。
EPH|3|12||踮佇伊，咱諸個對信伊，有好膽閣嗐哉，來親近上帝。
EPH|3|13||所以，求恁莫得為著我替恁所受的患難來餒志，這是恁的榮光。
EPH|3|14||因為按呢，我跪落佇父的面前，（
EPH|3|15||就是佇天頂地上攏總的家，對伊來號名的。）
EPH|3|16||求伊照伊榮光的富有，對伊的神，用權能互恁心內勇健，
EPH|3|17||互基督對恁的信，來徛起佇恁的心，互恁有釘根下地基佇仁愛，
EPH|3|18||才會及攏總的聖徒曉悟彼個長、闊、高、深，
EPH|3|19||也知基督的疼，就是pôaⁿ過佇人所會知的疼，互恁照上帝齊備的充滿，來得著充滿。
EPH|3|20||上帝會行做pôaⁿ過佇咱一切所求所想的，就是照伊所運行佇咱的權能。
EPH|3|21||願佇教會，及佇基督耶穌，榮光歸伊到萬世，代代無息。阿們！
EPH|4|1||所以我踮佇主做囚犯的勸恁：行代誌著合佇所受的召。
EPH|4|2||凡事謙遜、溫柔、用吞愞，佇仁愛相寬容，
EPH|4|3||用和平相結聯，致意守聖神所賞賜的合一。
EPH|4|4||因為體一個，神一個，親像恁受召的向望也是一個。
EPH|4|5||主一個，信一個，洗禮一個，
EPH|4|6||上帝一個，做眾人的父，佇萬有的頂面，貫串佇萬有，踮佇萬有的。
EPH|4|7||總是用恩典互咱逐人，是照基督恩賜的份量。
EPH|4|8||所以講：伊升高的時，就掠許個受掠的，也將諸個恩賜分互人。（
EPH|4|9||今既然講伊升高，豈呣是伊曾降落佇地下嗎？
EPH|4|10||彼個降落的，就是彼個升高佇諸個天的頂面的欲充滿萬物。）
EPH|4|11||伊所賞賜的，有使徒，有先知，有傳福音的，有牧師及先生，
EPH|4|12||為著欲互聖徒齊備來做差用的工，起造基督的身體，
EPH|4|13||直到咱眾人佇信，以及識上帝的子來合一，到成一個完全的人，到得著基督的充滿來長成彼般，
EPH|4|14||欲互咱無閣做囝仔，互逐樣教示的風搖泏漂流，中著人的詭計及瞞騙，致到互人差謬的法術；
EPH|4|15||是踮佇仁愛講話真實，互咱佇萬項漸漸大，到佇彼個做頭者，就是基督，
EPH|4|16||對佇伊全身結合聯絡，就是對百節的相接應，照逐體該然的運動，致到身軀愈長大，佇仁愛家己起造。
EPH|4|17||所以我講伊，閣佇主證明伊，恁的所行呣通閣親像外邦人的所行，怹的心志空空。
EPH|4|18||怹的心思黑暗，隔斷佇上帝的活命，是對怹呣知影，怹的心剛硬；
EPH|4|19||既然喪失良心，就放縱家己佇邪僻，對貪來行逐樣的污穢。
EPH|4|20||若是恁學習基督，呣是按呢。
EPH|4|21||恁若果然聽見伊，閣佇伊受教示，照佇耶穌所有的真實，
EPH|4|22||就是論到從前的行做，恁褪去舊的人，就是照引誘人的私慾啲敗壞的；
EPH|4|23||閣恁心神換新，
EPH|4|24||穿彼個新的人；就是照上帝，用真理的義及聖來創造的。
EPH|4|25||所以，著除去白賊，逐人及伊的厝邊講真實，因為咱相共做體。
EPH|4|26||恁受氣，著呣通犯罪；有激受氣，呣通到日落，
EPH|4|27||也呣通互魔鬼有縫通入。
EPH|4|28||偷提的，莫得閣偷提；寧可著磨，親手做好的工，才有通分互欠缺的人。
EPH|4|29||恁的嘴攏呣通講出垃墋的話，獨獨著講好話，照及時的欠缺來造就伊，互聽的人得著恩典。
EPH|4|30||也莫得互上帝的聖神憂悶；就是所曾用來蓋印恁，到佇贖回的日的。
EPH|4|31||一切的苦毒、怨恨、受氣、喧嚷、誹謗，以及一切的惡毒，攏著對恁中間除去；
EPH|4|32||閣著用仁慈相款待，存憐憫的心，大家相赦免，親像上帝佇基督曾赦免恁一樣。
EPH|5|1||恁既然做上帝所疼的子，著學上帝。
EPH|5|2||也著行佇仁愛，親像基督曾疼恁，替咱獻家己做禮物做祭祀，芳芳佇上帝的面前。
EPH|5|3||若是姦淫及一切的污穢，抑是貪心，佇恁中間連講起也呣通，才是照聖徒所合宜的。
EPH|5|4||見誚事及浮漂的話，抑是戲囂的話也是不該；卡好著講感謝的話。
EPH|5|5||因為恁確實知，見若淫亂的，抑是污穢的，抑是貪心，就是拜偶像的，攏bē得通承接家業佇基督及上帝的國。
EPH|5|6||恁莫得互人用無影話所欺騙；因為上帝的受氣為著諸個事到佇悖逆的人。
EPH|5|7||所以，恁莫得及怹有份。
EPH|5|8||因為恁前是暗，若是今踮佇主是光，著照光明的人來行。
EPH|5|9||因為光的結子在佇一切的好及義及真。
EPH|5|10||驗明甚麼是主所歡喜的。
EPH|5|11||莫得參插佇黑暗無效果的行做，卡好著責備怹；
EPH|5|12||因為怹佇暗靜所行的，連講都見誚。
EPH|5|13||獨獨凡事受責備的，就是互光所顯明，因為見若受顯明的攏是光。
EPH|5|14||所以講：睏的人著醒，對死人中起來！就基督的光欲照你。
EPH|5|15||所以著斟酌看恁的所行是怎樣，呣通親像無智識的，著親像有智識的。
EPH|5|16||著保惜機會，因為當今的時勢邪惡。
EPH|5|17||所以呣通戇戇，著明白甚麼是主的旨意。
EPH|5|18||也莫得酒醉，會致到放肆；是著互聖神充滿。
EPH|5|19||用詩、用歌、用神的賦，大家相應答，用心吟詩作樂來謳咾主。
EPH|5|20||萬事常常佇咱的主耶穌基督的名來感謝父上帝。
EPH|5|21||著敬畏基督來相順服。
EPH|5|22||做婦仁人的，著順服家己的丈夫，親像順服主一樣。
EPH|5|23||因為丈夫做婦仁人的頭，親像基督做教會的頭；也家己做全體的救主。
EPH|5|24||總是教會順服基督，婦仁人凡事也著按呢順服丈夫。
EPH|5|25||做丈夫的，恁著疼婦仁人，親像基督疼教會。
EPH|5|26||也替伊獻家己，欲互伊成聖，是用水的洗及道理來清氣伊，
EPH|5|27||欲將伊獻互家己，做榮光的教會，無點、無皺面彼款攏無，就是聖無瑕疵。
EPH|5|28||按呢丈夫著疼伊的婦仁人，親像家己的身體；疼家己的婦仁人就是疼家己。
EPH|5|29||因為未曾有人怨恨家己的身軀，就是養飼伊保惜伊，親像基督的款待教會，
EPH|5|30||因為咱就是伊身軀的百體。
EPH|5|31||因為按呢，人欲離開父母，結聯伊的某，怹二個欲成做一體。
EPH|5|32||此個奧妙大啊，我講伊來指基督及教會。
EPH|5|33||總是，恁人人隨個著疼伊的婦仁人，親像家己。也婦仁人著敬畏伊的丈夫。
EPH|6|1||做子兒的，恁踮佇主著順趁恁的父母，因為這是應該的。
EPH|6|2||「著尊敬你的父母，（這是頭一條有含應允的誡），
EPH|6|3||欲互你亨通，長歲壽佇世間。」
EPH|6|4||做老父的，恁呣通激子兒的受氣，獨獨著用主的警戒及教訓來培養怹。
EPH|6|5||做奴僕的，恁著驚惶愕愕惙，用誠實心順趁照肉體做恁的主人的，親像啲順趁基督。
EPH|6|6||莫得干單佇目睭前殷勤，親像取互人歡喜的，就是著親像做基督的奴僕，用實心來行上帝的旨意。
EPH|6|7||甘心做工，親像給主做，呣是給人做。
EPH|6|8||因為知無論做奴僕，抑是自由的，逐人所行甚麼好，欲對主來受倒轉。
EPH|6|9||做主人的，恁也著按呢款待奴僕，莫得哄喝怹。因為知怹及恁同一個主佇天裡；就是無用外貌取人的。
EPH|6|10||結尾來講：恁著踮佇主，及伊氣力的權能來勇壯。
EPH|6|11||著穿上帝全副的戰甲，互恁會徛在來抵敵魔鬼諸個詭計。
EPH|6|12||因為咱的交戰呣是抵敵血氣的，就是抵敵諸個辦政事的、諸個掌權的，及此個暗世諸個君王，以及天中歹的神類。
EPH|6|13||所以，恁著用上帝全副的戰甲，互恁佇風險的日抵當會住，到恁已經做成攏總的事，也猶原徛在。
EPH|6|14||所以著徛吚在(khiā-khi-chāi)用真實縖腰，用義做護心鏡，
EPH|6|15||用和平福音的備辦穿佇腳裡。
EPH|6|16||閣著夯信的盾牌，用此個才會拍滅歹的一切的火箭；
EPH|6|17||閣領受拯救的頭盔，以及神的劍，就是上帝的話；
EPH|6|18||用逐樣的祈禱及懇求，時時佇聖神來祈禱；警醒佇此個，為著攏總的聖徒懇求無厭倦，
EPH|6|19||也替我求，互我會得開嘴，好膽來講互人知福音的奧妙，（為著此個我做掛鐵鍊的欽差，）
EPH|6|20||也著求互我佇此個奧妙會好膽照我所應該講的。
EPH|6|21||獨獨欲互恁也知我的事情，及我的景況怎樣，有所疼的兄弟推基古，就是踮佇主盡忠的差用，伊欲互恁知攏總的事。
EPH|6|22||為著按呢我刁持差伊去就近恁，互恁知阮的事，閣安慰恁的心。
EPH|6|23||願平安，及仁愛、含信，對父上帝及主耶穌基督到佇眾兄弟！
EPH|6|24||閣見若用bē敗壞的疼來疼咱的主耶穌基督的，願恩典及怹眾人相及佇啲！
PHL|1|1||基督耶穌的奴僕保羅、提摩太批寄互徛起腓立比，踮佇基督耶穌攏總的聖徒，及諸個監督，以及執事。
PHL|1|2||願恁對咱的父上帝及主耶穌基督得著恩典、平安！
PHL|1|3||我見有數念恁，就感謝我的上帝；
PHL|1|4||逐擺為著恁眾人祈禱的時，常常歡喜來祈禱。
PHL|1|5||因為恁對頭一日到今，相及有份佇興起福音。
PHL|1|6||我也深信起頭做好的工佇恁的，欲成伊，到佇耶穌基督的日。
PHL|1|7||閣我為著恁眾人有此號心志是合宜；因為恁常常佇我的心內，無論我佇鐵鍊中，以及辯明來堅固福音的時，恁眾人及我有份佇恩典。
PHL|1|8||因為上帝給我做干證，我體基督耶穌的心，有怎樣戀慕恁眾人。
PHL|1|9||閣我所求的，就是互恁的仁愛佇智慧以及逐樣的曉悟，充滿又閣充滿，
PHL|1|10||致到恁會驗出許個卡好的事，互恁純全無塞礙，到佇基督的日；
PHL|1|11||用義的果子滿滿就是對耶穌基督有的，欲互上帝得著榮光謳咾。
PHL|1|12||兄弟啊，我愛恁知，我所抵著的代誌抵抵是互福音卡進步，
PHL|1|13||致到我的掛鐵鍊佇基督來顯明佇全營，及其餘的眾人。
PHL|1|14||閣致到踮佇主的兄弟大半對我的掛鐵鍊來深信，益發好膽無驚，來講上帝的道理。
PHL|1|15||今人啲傳基督，有的是出佇怨妒冤家，有的是出佇好意思。
PHL|1|16||諸個是出佇仁愛，因為知我是為著辯明福音來設立的；
PHL|1|17||許個啲報揚基督是出佇結黨，呣是實心，怹的意思是愛互我佇鐵鍊中另外加添艱苦。
PHL|1|18||按呢就怎樣？或是假，或是真，無論怎樣，根抵是傳基督。我因為按呢就歡喜，也欲歡喜；
PHL|1|19||因為我知此個事，對恁的祈禱以及耶穌基督的神的賞賜，欲致到我得著救。
PHL|1|20||照我所切切欣慕及向望的，就是我無一項事見誚。凡事好膽，現今也照平常按呢，或是對死，或是對活，基督欲佇我的身軀得著榮光。
PHL|1|21||因為論到我，活就是基督，死就是利益。
PHL|1|22||設使活佇肉體，這是做我的工的果子，我也呣知欲怎樣揀。
PHL|1|23||我佇兩難的中間，真愛倒去及基督相及佇啲，是不止卡好。
PHL|1|24||總是猶原住佇肉體，為著恁的緣故是閣卡要緊。
PHL|1|25||我已經深信此個，就知我欲猶原佇啲，也及恁眾人相及佇啲，致到恁的信得著進步閣歡喜，
PHL|1|26||互恁佇基督耶穌的誇口，為著我會愈充滿，是對我及恁閣佇啲。
PHL|1|27||獨獨恁行代誌著合佇基督的福音，互我豈採來見著恁，抑是離開恁，會聽見恁的代誌，就是恁佇一個神徛在，用一心為著福音的信相及出力。
PHL|1|28||凡代誌無互對敵拍驚，這是做怹滅無的憑據，也是做恁得救的憑據，攏是對上帝。
PHL|1|29||因為已經賞賜恁為著基督，呣若信靠伊，閣為著伊受苦。
PHL|1|30||恁出力交戰，及前所看見我的、現今所聽見我的相同。
PHL|2|1||所以，若佇基督有甚麼勸勉，抑是甚麼仁愛的安慰，抑是有聖神的甚麼交通，抑是有甚麼慈悲憐憫，
PHL|2|2||恁著互我的歡喜充滿，就是同心志，同仁愛，心神和合，心志專一。
PHL|2|3||凡事莫得為著結黨，抑是為著空空的榮光來做；獨獨大家用謙遜的心，看別人卡贏佇本身。
PHL|2|4||恁逐人莫得顧家己的事，也著顧別人的事。
PHL|2|5||恁著有基督耶穌的心做心：
PHL|2|6||伊本有上帝的形狀，無掠及上帝平等做所著執守的；
PHL|2|7||反轉傾空家己，取奴僕的形狀，成做人的樣相；
PHL|2|8||已經有親像人的款式，就屈家己，順服到佇死，甚至死佇十字架。
PHL|2|9||所以，上帝高升伊極高，賞賜伊彼個名pôaⁿ過佇萬名的頂面的，
PHL|2|10||互見若佇天、佇地，及佇地下的，佇耶穌的名無一個腳頭窩呣跪拜，
PHL|2|11||無一個嘴呣稱呼「耶穌基督做主」，來歸榮光父上帝。
PHL|2|12||所以，我所疼的兄弟啊，親像恁曾常常順趁，呣若佇我及恁佇啲的時，就現今我無及恁佇啲，益發著用驚惶愕愕惙來做成恁家己的得救。
PHL|2|13||因為恁有彼個意願，有彼個所行，攏是對上帝為著伊的好意來行佇恁心內。
PHL|2|14||恁凡事莫得耦耦唸，莫得爭辯，
PHL|2|15||才互恁無通嫌，真實無假，做上帝的子兒無瑕疵佇邪僻橫逆的世界。恁佇怹中間出現，親像照光佇世間的，
PHL|2|16||顯明活命的道理，互我到佇基督的日有通誇口，因為我呣是空空跑走，也呣是空空著磨。
PHL|2|17||就若用恁的信做祭物來服事，我做灌奠佇彼頂面，我是歡喜，也及恁眾人相及歡喜。
PHL|2|18||恁也著按呢歡喜，續及我相及歡喜。
PHL|2|19||若是我踮佇主耶穌向望緊緊差提摩太去就近恁，互我知恁的事，來安我的心。
PHL|2|20||因為我無別個同心的人，真正掛慮恁的代誌的。
PHL|2|21||因為眾人攏是圖謀家己的事，呣是圖謀耶穌基督的事。
PHL|2|22||若是提摩太的經驗恁知；就是及我相及著磨，來興起福音，親像子對老父按呢。
PHL|2|23||所以，我看我的代誌怎樣，向望連鞭差伊去；
PHL|2|24||總是我踮佇主深信本身也欲緊緊到。
PHL|2|25||若是我想要緊著差以巴弗提就近恁。伊就是我的兄弟，同做工的，同當兵的，也是恁的使者，供給我所欠用的。
PHL|2|26||因為伊戀慕恁眾人，來慘慼，是恁曾聽見伊破病。
PHL|2|27||伊果然有破病，到險險死；若是上帝憐憫伊，呣若憐憫伊，也憐憫我，免得我佇憂悶中加添憂悶。
PHL|2|28||所以我閣卡致意差伊，互恁閣看見伊，來歡喜，我就卡無憂悶。
PHL|2|29||所以，恁踮佇主著歡歡喜喜接納伊，也著尊重親像此號的人；
PHL|2|30||因為伊為著做基督的工，險險死，家己拼命，欲補恁服事我所無夠的。
PHL|3|1||我的兄弟啊，結尾來講，恁著踮佇主歡喜。我閣寫諸個話互恁，在我bē費氣，在恁是妥當。
PHL|3|2||著持防諸個歹狗，持防諸個做歹的，持防諸個受傷割的。
PHL|3|3||因為咱用上帝的神來服事，踮佇基督耶穌來誇口、無倚靠肉體的，才是受割禮的。
PHL|3|4||雖是按呢，我也有通倚靠肉體；若別人掠做有通倚靠肉體，我就閣卡有。
PHL|3|5||我第八日受割禮；是以色列族的人、便雅憫的支派，是希伯來人所生的希伯來人。照律法，就是法利賽人；
PHL|3|6||照熱心，就是窘逐教會；照佇律法的義，就是無縫通嫌。
PHL|3|7||若是平素做我的利益的，我為著基督已經看伊做損害。
PHL|3|8||呣若按呢，我真正看萬事做損害，因為我掠識我的主基督耶穌做第一好。我為著伊曾損失一切，也看做糞埽，是愛得著基督；
PHL|3|9||來長長踮佇伊，呣是有家己的義出佇律法的，就是有對信基督的義，上帝為著信所賞賜的，
PHL|3|10||互我識伊，及伊復活的權能，以及有份伊的受苦，來學伊的死，
PHL|3|11||看會得通到佇彼個對死人中的復活。
PHL|3|12||呣是講我已經得著，抑是已經完全；獨獨走進前，看會通得著基督耶穌的所以得著我的。
PHL|3|13||兄弟啊，我無掠家己做已經得著，獨獨專務一項，就是bē記得後面的事，致意頭前的事，
PHL|3|14||向所插的標來走，到得著上帝佇基督耶穌對頂面召咱的賞。
PHL|3|15||所以咱見若做完全的著存此個心志；若佇甚麼事恁存別樣的心志，上帝也欲用此個指示恁。
PHL|3|16||若是咱所已經到的，著照此個來行。
PHL|3|17||兄弟啊，恁著相及學我，恁有阮做模樣，就著致意看許個照按呢行的。
PHL|3|18||因為有多多人行代誌是我曾沓沓給恁講，今也流目屎給恁講的，怹就是基督十字架的對敵：
PHL|3|19||怹的結局是沈淪；怹的上帝是怹的腹肚。怹的榮光是佇怹的見誚，怹所致志是地上的事。
PHL|3|20||因為咱是天頂的國民，也向望拯救者對遐來，就是主耶穌基督。
PHL|3|21||伊既然有權能會互萬物降服伊本身，就欲用彼個權能來變換咱卑賤的身軀，及伊榮光的身軀同款。
PHL|4|1||所以我所疼、所欣慕的兄弟，做我的歡喜，做我的冕旒的。所疼的啊，著按呢徛在佇主。
PHL|4|2||我勸友阿爹閣勸循都基，著同心佇主。
PHL|4|3||閣真的同伴啊，我也求你幫助此二個婦仁人，因為怹曾及我同出力佇福音；也及革利免，以及其餘及我同著磨的，怹的名記佇活命的冊。
PHL|4|4||著常常踮佇主來歡喜。我欲閣講伊，著歡喜。
PHL|4|5||恁的純良著對眾人顯明。主近了。
PHL|4|6||一概莫得掛慮，獨獨萬事著用祈禱、懇求，及感謝，將恁所求的排列佇上帝。
PHL|4|7||就上帝的平安、pôaⁿ過一切人所想會到的，欲佇基督耶穌保守恁的心恁的念頭。
PHL|4|8||今兄弟啊，結尾來講：見若真實的、見若可敬的、見若公義的、見若清潔的、見若通疼的、見若好名聲的、若有甚麼德行、甚麼通謳咾，諸個恁著數念。
PHL|4|9||恁對我所學習，所領受，所聽見，所看見的，攏著行伊，就賞賜平安的上帝欲及恁佇啲。
PHL|4|10||我踮佇主大大歡喜，因為恁數念我的心志今有閣發芛；恁平素有此號數念，不過是無機會若定。
PHL|4|11||我講按呢呣是為著用無夠的緣故；因為我已經學習，不論甚麼境遇無呣知足。
PHL|4|12||我知影踮佇卑賤，也知影踮佇富足；或是飽，或是枵；或是富足，或是缺欠，凡事我攏老練。
PHL|4|13||踮佇賞賜我氣力的，我事事攏會。
PHL|4|14||雖是按呢，恁體貼我的患難這是真好。
PHL|4|15||腓立比人啊，恁也家己知佇傳福音的起頭，我離開馬其頓的時，及我接手的，只有恁，別個教會無。
PHL|4|16||因為連我佇帖撒羅尼迦的時，恁也一擺閣一擺差人供給我所欠用。
PHL|4|17||呣是我啲求人送物，獨獨是求果子愈多，來記落恁的數。
PHL|4|18||若是我有諸個物，夠額有剩。我已經充足，是曾對以巴弗提受著恁寄來的物，就是芳芳的味，做通接納的祭物，上帝所歡喜的。
PHL|4|19||閣我的上帝欲照伊榮光中的富有，佇基督耶穌，補足恁一切的欠缺。
PHL|4|20||願榮光歸佇咱的上帝咱的父，到代代無息。阿們！
PHL|4|21||請安踮佇基督耶穌逐個聖徒。諸個及我佇啲的兄弟請安恁。
PHL|4|22||諸個聖徒攏請安恁。屬佇該撒的家的閣卡致意請安恁。
PHL|4|23||願主耶穌基督的恩典及恁的神相及佇啲！
COL|1|1||對上帝的旨意，做基督耶穌的使徒保羅及兄弟提摩太，
COL|1|2||批寄互歌羅西踮佇基督的聖徒，忠信的兄弟。願恁對咱的父上帝得著恩典、平安！
COL|1|3||阮常常替恁祈禱，感謝上帝就是咱的主耶穌基督的父；
COL|1|4||因為曾聽見恁佇基督耶穌的信，及向攏總的聖徒所有的疼，
COL|1|5||因為所給恁囥佇天裡的向望；就是恁前佇福音真理的道所聽見的。
COL|1|6||此個福音已經到佇恁，親像佇遍世間啲結果子，也愈大欉，親像佇恁中間一樣，對恁曾聽見也真實知上帝的恩典彼日。
COL|1|7||親像恁對以巴弗所學習的，伊是阮所疼、同做奴僕的。也為著阮做基督忠信的差用，
COL|1|8||伊也曾將恁佇聖神的仁愛報阮知。
COL|1|9||所以，阮對聽見的日，替恁祈禱懇求無息，願恁佇神靈逐樣的智慧及靈通，得著知伊的旨意到滿滿；
COL|1|10||互恁所行合佇主，凡事互伊歡喜，佇逐項好事結果子，閣識上帝愈久愈進步；
COL|1|11||閣照伊榮光的氣力，用逐樣的權能互恁有權能，致到恁凡事歡喜吞愞寬容；
COL|1|12||閣感謝父，因為伊互咱堪得有份聖徒的業佇光明的所在。
COL|1|13||伊已經救咱脫離黑暗的權勢，來搬徙咱入伊所疼的子的國；
COL|1|14||踮佇伊咱得著贖回，就是咱的罪赦免。
COL|1|15||伊是bē得通看見的上帝的像，伊是頭一個生的，佇攏總受創造者的代先。
COL|1|16||因為萬物佇伊來創造，佇天裡，及佇地裡的；有通看見，及無通看見的；或是座位的，或是治理的，或是辦政事的，或是掌權的；萬項有攏是對伊，也為著伊才受創造。
COL|1|17||伊佇萬項有的代先；萬項有踮佇伊來相及徛在。
COL|1|18||伊是身軀的頭，身軀就是教會。伊是源起頭，對死人中起來的頭一個生的，互伊佇萬項有中做第一。
COL|1|19||因為父歡喜互一切的豐盛踮佇伊。
COL|1|20||已經將伊十字架的血來成就和平，就對伊互萬項有及伊本身閣再和──或是地上的、或是佇天裡的──攏是對伊。
COL|1|21||閣恁平素佇歹的所行及上帝隔斷，心內做對敵。
COL|1|22||今伊佇伊肉體的身軀對伊的死，已經互恁閣再和，欲互恁諸個成聖，無瑕疵、無通嫌的，徛佇伊的面前。
COL|1|23||若恁長長踮佇信，有地基閣堅固，無受搖動，來離開福音的向望。這福音就是恁所曾聽見的，閣是傳佇天下攏總受創造者的中間，我保羅已經設立做伊的差用。
COL|1|24||今我為著恁受諸個艱苦，是歡喜；我為著基督的身軀，就是教會，佇我的肉體補滿伊所未有盡的患難。
COL|1|25||我設立做此個教會的差用，照上帝為著恁所交付我的職份，來圓滿上帝的道理，
COL|1|26||就是萬世萬代以來所囥密的奧妙；今已經顯明佇伊的聖徒。
COL|1|27||上帝愛欲互怹知此個奧妙的榮光佇外邦中有偌富有，就是基督踮佇恁，做榮光的向望的；
COL|1|28||阮傳伊，用逐樣的智慧苦勸逐人，教示逐人，欲獻逐人踮佇基督來完全。
COL|1|29||為著此個我著磨，照伊出力行佇我內面的功用來爭戰。
COL|2|1||因為我愛恁知，我為著恁及許個住佇老底嘉的，以及見若佇肉體未曾見著我的面的，有怎樣爭戰；
COL|2|2||通互in的心受安慰，佇仁愛相結聯，對充滿的曉悟得著一切的富有，來深知上帝的奧妙，就是基督；
COL|2|3||凡若智慧及知識的寶貝，攏囥佇伊。
COL|2|4||我講按呢，免得人用奇巧的話來迷惑恁。
COL|2|5||因為我肉體離開恁，神及恁佇teh，歡喜看見恁的整齊，以及恁信靠基督的堅固。
COL|2|6||所以恁既然接納主基督耶穌，就著照按呢tiam佇伊來行，
COL|2|7||已經釘根佇伊，就直直受起造，對信來堅固，照恁所曾受的教示，滿滿感謝。
COL|2|8||著謹慎，免得互人用伊的哲學及空空的無影話來迷惑恁，照人的遺傳，照世間的小學，呣是照基督。
COL|2|9||因為上帝性質的豐盛攏齊備tiam佇伊，
COL|2|10||恁tiam佇伊也得著豐盛。伊是一切辦政事掌權者的頭。
COL|2|11||Tiam佇伊恁也已經受割禮，呣是用手來行的割禮，就是基督的割禮，褪去肉體的身軀。
COL|2|12||已經佇洗禮及伊同埋葬，就佇此個洗禮也及伊同起來，是對信上帝的功用，就是對死人中互伊起來的。
COL|2|13||閣恁前為著罪過及肉體的無割禮來死的，今上帝互恁及基督同復活，已經赦免咱攏總的罪過；
COL|2|14||擦消攻擊咱諸個規例的字樣，就是對敵咱的，釘伊佇十字架，來對中間除伊。
COL|2|15||既然敗許個辦政事的、掌權的，就公行顯明in，佇十字架贏in來大悅。
COL|2|16||所以，莫得因為所食所飲的，抑是為著節期、初一，以及安息日的緣故，互人擬議。
COL|2|17||諸個攏是將來的事的影；若是形就是基督的。
COL|2|18||莫得互人搶恁的報賞，in故意謙卑敬拜天使。倚靠in所有看見的，照in肉體的心志，干單teh phong風，
COL|2|19||無連住佇彼個頭。全身是倚靠彼個頭，對諸個節及筋得著接應聯絡，照上帝所賞賜的長成來長成。
COL|2|20||恁若及基督同死，脫離世間的小學，怎樣愈親像活佇世間，來家己降服佇諸個規例，親像講 
COL|2|21||「莫得提著、莫得試食、莫得摸著」？
COL|2|22||諸個物攏是用了會敗壞的，是照人的條規及教示。
COL|2|23||諸個規例是互人行自專的敬拜，家己謙卑，無惜身軀，名是有智慧，其實攏無功效通約束肉體的放縱。
COL|3|1||所以，恁若曾及基督同復活，就著求佇頂面的事；基督佇遐坐佇上帝的大旁。
COL|3|2||著致意頂面的事，呣通致意地上的事。
COL|3|3||因為恁曾死，也恁的活命及基督相及囥佇上帝。
COL|3|4||基督是咱的活命，到伊顯明的時，恁也欲相及顯明佇榮光的中央。
COL|3|5||所以，恁著拍死恁佇地裡的百體，就是姦淫、污穢、邪的心情、歹的私慾、及貪心（就是拜偶像）。
COL|3|6||因為對諸個事，上帝的受氣臨到悖逆的人。
COL|3|7||恁活佇怹中間的時，也曾行佇諸個。
COL|3|8||若是此霎恁也著除去諸個一切的事，就是怨恨、受氣、惡毒、誹謗，及嘴內見誚的話。
COL|3|9||莫得講白賊相騙；因為恁已經褪去舊的人及伊的行做，
COL|3|10||也有穿新的人，就是日日換新到得著知識，照創造伊者的像。
COL|3|11||其中無有分別希利尼、猶太、割禮的、無割禮的、化外的人、西古提人、做奴僕的、自由的，獨獨基督是萬有，閣佇萬有中。
COL|3|12||恁既然互上帝所揀，是聖也得著疼的，著用憐憫的心、及仁慈、謙卑、溫柔、吞愞來穿。
COL|3|13||設使二彼有挾嫌，就著相寬容，相赦免；親像主曾赦免恁，恁也著按呢。
COL|3|14||佇諸個的頂面，著穿仁愛，就是完全的結聯。
COL|3|15||著互基督的和平佇恁心內做主；恁受召成做一體，也是為著此個；閣著感謝。
COL|3|16||著互基督的道理，佇逐樣的智慧充滿佇恁的心，用詩、用歌、用神的賦，相教示，相苦勸，對恩典佇心內啲吟來謳咾上帝。
COL|3|17||閣凡所做的，或是講或是行，攏著佇主耶穌的名來做伊，也對伊來感謝父上帝。
COL|3|18||做婦仁人的，恁著順服丈夫，照踮佇主所合宜的。
COL|3|19||做丈夫的，恁著疼婦仁人，呣通歹款待怹。
COL|3|20||做子兒的，恁著凡事順趁父母，因為這是主所歡喜的。
COL|3|21||做老父的，恁呣通激互恁的子兒受氣，驚了怹失志。
COL|3|22||做奴僕的，恁著凡事順趁許個照肉體做恁的主人的，呣是用彼號佇人的目睭前的殷勤，親像取互人歡喜的，著用誠實心敬畏主。
COL|3|23||見若恁所做，著出佇心來做，親像服事主，呣是服事人，
COL|3|24||知恁欲對主得著承接業的報賞；恁是服事主基督。
COL|3|25||因為行不義的欲受伊不義的報應；上帝也無照外貌取人。
COL|4|1||做主人的，恁著用義及公平款待恁的奴僕，因為知恁也有主佇天裡。
COL|4|2||著常常專務祈禱，祈禱的時著警醒來感謝。
COL|4|3||閣替阮祈禱，求上帝給阮開傳道理的門，通講基督的奧妙（我為著此個也受縳），
COL|4|4||互我闡明伊照我所應該講的。
COL|4|5||向許個外面人恁著佇智慧來行，著保惜機會。
COL|4|6||恁的所講著常常用溫純，親像用鹽調和，就會曉得怎樣來應逐人。
COL|4|7||我攏總的事推基古欲給恁講。伊是所疼的兄弟，佇主做忠信的差用，也同做奴僕的。
COL|4|8||為著按呢我刁持差伊就近恁，互恁知阮的事，也互伊安慰恁的心。
COL|4|9||也差阿尼西謀及伊去；伊就是忠信通疼的兄弟，也是恁遐的人。怹欲將此所在的事攏給恁講。
COL|4|10||及我同關監的亞里達古，及巴拿巴的表小弟馬可請安恁。（論馬可，恁已經受著命令；伊若來就近恁，恁著接納伊。）
COL|4|11||叫做猶士都的耶數，也請安恁。此幾人是屬割禮的，只有怹為著上帝的國及我同著磨，也是互我得著安慰的。
COL|4|12||基督耶穌的奴僕以巴弗，就是恁遐的人，請安恁。伊佇祈禱的中間，常常為著恁出力，互恁徛在完全，滿心信服上帝一切的旨意。
COL|4|13||我干證伊，為著恁及佇老底嘉以及希拉坡里的人有多多勞苦。
COL|4|14||路加就是所疼的醫生及底馬請安恁。
COL|4|15||請安踮佇老底嘉諸個兄弟以及寧法，及聚集佇怹的家的教會。
COL|4|16||此個批已經讀佇恁中間，著設法互老底嘉人的教會，也讀伊；閣恁著讀對老底嘉來的批。
COL|4|17||閣著給亞基布講：「著謹慎，來盡你佇主所受的職份。」
COL|4|18||我保羅親筆請安恁。恁著數念我掛鐵鍊。願恩典及恁佇啲！
1TS|1|1||保羅、及西拉，以及提摩太批寄互帖撒羅尼迦人的教會，就是踮佇父上帝及主耶穌基督的。願恁得著恩典、平安！
1TS|1|2||阮為著恁眾人常常感謝上帝，佇祈禱的中間數念恁，
1TS|1|3||佇上帝咱的父的面前，長長數念恁有信就行做，有仁愛就著磨，有向望咱的主耶穌基督就吞愞。
1TS|1|4||上帝所疼的兄弟啊，阮知恁的受揀選；
1TS|1|5||因為阮的福音到佇恁，呣是在佇講話若定，是在佇權能在佇聖神，及堅固的信，親像恁知阮佇恁中間，為著恁來成做甚麼等號的人。
1TS|1|6||閣恁已經佇多多苦難，用聖神所賞賜的歡喜，來承受道理，就學阮也學主；
1TS|1|7||致到恁做馬其頓、亞該亞攏總信的人的模樣。
1TS|1|8||因為主的道理對恁傳出。呣若佇馬其頓及亞該亞若定，就是恁向上帝的信已經逐所在報揚；致到阮呣免講甚麼。
1TS|1|9||因為怹家己報明講阮到恁中間是甚麼款，也恁怎樣有離開偶像，歸佇上帝，來服事活閣真的上帝，
1TS|1|10||也聽候伊的子對天落來，就是伊對死人中互伊復活的耶穌──是彼個拯救咱出將來的受氣者。
1TS|2|1||因為兄弟，恁家己知阮前到恁中間呣是空空。
1TS|2|2||獨獨佇腓立比已經代先受苦抵著凌辱，照恁所知的；阮佇多多爭戰的中間，倚靠咱的上帝，得著好膽對恁講上帝的福音。
1TS|2|3||因為阮的勸勉呣是出佇差謬，呣是出佇無清氣，也呣是用奸詐。
1TS|2|4||就是阮互上帝驗過，才用福音託仗阮，阮就照按呢來講，呣是親像互人歡喜的，就是互驗阮的心的上帝歡喜。
1TS|2|5||因為阮攏未曾用諂媚的話，照恁所知的；也無用妝飾來遮蓋貪心，上帝做干證。
1TS|2|6||阮做基督的使徒，雖然通教人敬重阮，總是呣曾對人求榮光，也無對恁也無對別人；
1TS|2|7||阮就是溫柔佇恁中間，親像奶母育家己的子兒。
1TS|2|8||親像按呢阮因為戀慕恁，就呣若上帝的福音，連家己的生命也歡喜互恁，因為恁是阮所疼痛的。
1TS|2|9||兄弟啊，恁記得阮的著磨及艱苦，愛免得拖累恁一人，就暝日做工，來傳上帝的福音互恁。
1TS|2|10||恁做干證，上帝也做干證，阮對恁信的人，做人是怎樣聖潔、公義、無通嫌。
1TS|2|11||親像恁知阮怎樣款待恁逐人，親像老父款待家己的子兒，有勸勉恁，也安慰，也干證，
1TS|2|12||是欲互恁行代誌合佇上帝，就是召恁入伊的國及榮光的。
1TS|2|13||所以，阮也感謝上帝無息，因為恁對阮承受所聽上帝的道理的時，恁接納伊；無掠做人的道理，就是掠做上帝的道理。實在真正是，這就是出力行佇恁信的人的中間。
1TS|2|14||因為兄弟啊，恁有學猶太地踮佇基督耶穌上帝諸個教會；因為恁受著恁同族的陷害，親像怹受著猶太人陷害一樣。
1TS|2|15||猶太人害死主耶穌及諸個先知，也革逐阮。怹無互上帝歡喜，閣及眾人做對敵；
1TS|2|16||阮教示外邦人欲互怹得著救，怹阻擋阮，致到怹的罪惡時時啲貫滿。若是受氣到佇怹已經極頭。
1TS|2|17||兄弟啊，阮暫時及恁離別，身軀離別，心無離別；就殷勤愈切，真愛見著恁的面。
1TS|2|18||因為阮愛就近恁；我保羅一擺閣一擺愛去，若是撒但阻擋阮。
1TS|2|19||因為阮的向望及歡喜，以及所誇口的冕旒是甚麼？豈呣是恁當咱的主耶穌閣來的時、佇伊的面前嗎？
1TS|2|20||因為恁是阮的榮光及歡喜。
1TS|3|1||所以阮已經愞bē住(tiâu)，就定著欲單身住佇雅典，
1TS|3|2||差阮的兄弟提摩太，伊佇基督的福音做上帝的差用，來堅固恁，閣為著恁的信來安慰恁，
1TS|3|3||免得有人互許個患難所搖動。因為恁家己知咱抵著這是本定著啲。
1TS|3|4||因為阮及恁佇啲的時，曾代先給恁講，咱會抵著患難，後來果然按呢，是恁所知。
1TS|3|5||所以，我既然bē閣牨得，就差人愛知恁的信怎樣，驚了彼個試的有所試恁，就阮的著磨歸佇空空。
1TS|3|6||總是今提摩太對恁遐來到阮遮，將恁的信及疼的好消息報阮知，閣講起恁常常數念阮，欣慕欲見著阮，親像阮愛見著恁一樣。
1TS|3|7||所以兄弟啊，阮佇一切窘迫患難的中間，對恁的信為著恁受安慰。
1TS|3|8||因為恁若徛在佇主，阮就活。
1TS|3|9||阮佇咱的上帝的面前，為著恁真歡喜，阮為著此個一切的歡喜，會用甚麼的感謝為著恁報答上帝啊？
1TS|3|10||阮暝日切切祈禱，愛見著恁的面，來補滿恁的信所無夠。
1TS|3|11||願咱的父上帝，及咱的主耶穌引導阮平坦的路就近恁。
1TS|3|12||也願主互恁相疼，續疼眾人益發充滿，親像阮的疼恁；
1TS|3|13||致到堅固恁的心成聖，無通嫌，佇咱的父上帝的面前，佇咱的主耶穌及伊攏總的聖徒閣來的時。
1TS|4|1||兄弟啊，結尾來講：阮佇主耶穌求恁勸恁，照恁前所曾對阮受，著怎樣行來互上帝歡喜的，恁已經啲行，今著閣卡出力行。
1TS|4|2||因為恁知阮對主耶穌有甚麼命令互恁。
1TS|4|3||因為上帝的旨意就是恁的成聖，是愛恁離開淫亂；
1TS|4|4||愛恁逐人會曉得用聖潔，及尊貴守家己的身軀，
1TS|4|5||無用私慾的情，親像呣識上帝的外邦人。
1TS|4|6||佇此層事也無過界，侵犯伊的兄弟；因為見若此號事，主是伸冤者，親像阮曾給恁講，來干證的。
1TS|4|7||因為上帝召咱，呣是致到污穢，就是佇成聖。
1TS|4|8||所以拒絕的，呣是拒絕人，是拒絕上帝，就是用伊的聖神互恁的。
1TS|4|9||論疼兄弟，呣免寫批互恁；因為恁家己受著上帝的教示，互恁大家相疼。
1TS|4|10||是恁果然有行伊佇通馬其頓的眾兄弟，總是兄弟啊，阮勸恁著益發按呢。
1TS|4|11||也著對重恬靜，來做家己的事，親手做恁的工，照阮所曾吩咐恁的，
1TS|4|12||互恁向外面人端正來行，也家己無所欠缺。
1TS|4|13||兄弟啊，論到啲睏的人，阮呣愛恁呣知，免得恁憂悶，親像許個無向望的人一樣。
1TS|4|14||因為咱若信耶穌有死有復活，就屬耶穌來睏的人，上帝也欲按呢導怹及耶穌相及來。
1TS|4|15||因為阮奉主的命令用此個給恁講：就是主閣來的時，咱諸個猶活啲的人，bē會代先許個啲睏的人。
1TS|4|16||因為主欲本身對天落來，有大喉叫有至大天使的聲，也有上帝的哨角；就許個屬基督已經死的人欲代先起來。
1TS|4|17||後來咱猶活啲的人欲及怹受接納佇雲內，入空中迎接主。按呢，咱就永遠及主相及佇啲。
1TS|4|18||所以，著用諸個話相安慰。
1TS|5|1||兄弟啊，論到時期，呣免寫批互恁；
1TS|5|2||因為恁家己詳細知，主的日到，親像賊透暝來。
1TS|5|3||人當啲講「平安穩當」的時，災禍忽然到佇怹，親像生子的艱苦到佇有娠孕的婦仁人一樣。怹許個人bē會走離。
1TS|5|4||若是兄弟啊，恁呣是佇暗的中間，致到彼日親像賊來趇著恁。
1TS|5|5||因為恁攏是光明的人，日時的人。咱呣是屬佇暝時的，也呣是黑暗的。
1TS|5|6||所以咱呣通親像其餘的人啲睏，著警醒節制。
1TS|5|7||因為睏的人是暝時睏，酒醉的人是暝時醉。
1TS|5|8||若是咱屬日時的著節制，穿信及仁愛做護心鏡，用得救的向望做頭盔。
1TS|5|9||因為上帝定著咱呣是來抵著受氣，就是欲對咱的主耶穌基督來得著救。
1TS|5|10||伊替咱死，互咱或是醒、或是睏，及伊同活。
1TS|5|11||所以，著相安慰，大家相建立德行，照恁所啲做的。
1TS|5|12||兄弟啊，阮求恁凡若佇恁中間著磨，踮佇主治理恁、警戒恁的。
1TS|5|13||恁著識伊，為著怹所做的工，恁著佇仁愛大大尊敬怹。恁大家著和睦。
1TS|5|14||兄弟啊，阮勸恁著警戒許個無法度者，安慰許個餒志者，扶持許個軟弱者，用寬容款待眾人。
1TS|5|15||謹慎，莫得用歹報歹；或是大家相款待，抑是款待眾人，著常常追趇彼個好。
1TS|5|16||著常常歡喜，
1TS|5|17||著祈禱無息，
1TS|5|18||凡事感謝；因為此個是上帝踮佇基督耶穌向恁的旨意。
1TS|5|19||呣通拍熄聖神；
1TS|5|20||呣通看輕先知的話。
1TS|5|21||凡事著察驗，好的著執守，
1TS|5|22||著離開逐樣的歹。
1TS|5|23||願平安的上帝家己互恁一盡成聖！閣願恁的神及魂以及身軀，佇咱的主耶穌基督閣來的時，攏得著保全，無通嫌！
1TS|5|24||召恁的是信實，伊也欲成伊。
1TS|5|25||兄弟啊，著替阮祈禱。
1TS|5|26||著用聖的相唚來請安攏總的兄弟。
1TS|5|27||我指主來吩咐恁，用此張批讀互眾兄弟聽。
1TS|5|28||願咱的主耶穌基督的恩典及恁佇啲！
2TS|1|1||保羅、及西拉，以及提摩太批寄互帖撒羅尼迦人的教會，就是踮佇咱的父──上帝及主耶穌基督的。
2TS|1|2||願恁對父上帝及主耶穌基督得著恩典、平安。
2TS|1|3||兄弟啊，阮應該為著恁常常感謝上帝，這本是合宜的；因為恁的信益發長大，閣恁眾人逐個相疼的心攏充足。
2TS|1|4||致到阮佇上帝諸個教會將恁來誇口，因為恁佇一切的窘逐及所受的患難中，有存吞愞及信的心。
2TS|1|5||這就是上帝公義審判明的憑據，互恁通算做會堪得佇上帝的國；就是恁為著伊受苦的。
2TS|1|6||因為上帝照公義，欲用患難報應許個互恁抵著患難的人；
2TS|1|7||也欲互恁諸個受患難的人及阮同得著安息。就是佇主耶穌及伊有權能的天使，佇火焰中對天顯現的時，
2TS|1|8||來報冤佇許個呣識上帝及呣順服咱的主耶穌的福音的。
2TS|1|9||此號人欲受刑罰，就是永遠的滅無，離開主的面前及伊權能的榮光。
2TS|1|10||當主臨到的日，就是伊欲佇諸個聖徒得著榮光，也佇彼日伊欲佇攏總信的人得著謳咾。因為阮對恁所干證的，恁有信。
2TS|1|11||為著按呢，阮也常常替恁祈禱，願咱的上帝看恁做會堪得佇所受的召，閣用權能來圓滿一切所欣慕的好，及對信所做的工；
2TS|1|12||互咱的主耶穌的名佇恁得著榮光，恁也佇伊得著榮光，照咱的上帝及主耶穌基督的恩。
2TS|2|1||兄弟啊，論到咱的主耶穌基督的臨到，及咱諸個聚集歸伊，阮求恁：無論對神、抑是對話，抑是對批假冒阮的名的，講主的日現在到啦，
2TS|2|2||恁的心志莫得快快搖動，也莫得驚惶。
2TS|2|3||無論用甚麼法，一概莫得互人引誘；因為彼日猶未到，的確代先有背教的事，及彼個罪惡的人，就是沈淪的人，出現。
2TS|2|4||伊是做對敵，也自高，pôaⁿ過一切稱做上帝及受敬拜的，甚至坐佇上帝的殿，表明做上帝。
2TS|2|5||我猶及恁佇啲的時，曾將諸個事給恁講，恁豈bē記得嗎？
2TS|2|6||今彼個阻擋伊，互伊到伊的期才出現的，恁也知。
2TS|2|7||因為不法的秘密已經啲運動，獨獨現今有一個阻擋伊的，直到彼個阻擋的對中央除去，
2TS|2|8||彼時彼個不法的欲出現。主耶穌欲用伊的口氣來滅伊，用伊臨到的顯現來廢無伊。
2TS|2|9||彼個不法的臨到，是照撒但的運行，用一切的權能、神蹟，及假的兆頭，
2TS|2|10||閣用一切不義的詭譎行佇許個啲沈淪的；因為怹無接納真理的疼，來得救。
2TS|2|11||為著按呢，上帝將差謬的運行降互怹，互怹信白賊，
2TS|2|12||互見若呣信真理、去歡喜不義者攏受擬斷。
2TS|2|13||若是主所疼的兄弟啊，阮應該替恁常常感謝上帝；因為上帝對起頭揀恁，欲互恁得救，是在佇神的成聖，及信真理。
2TS|2|14||為著此個，伊對阮所傳的福音曾召恁，來得著咱的主耶穌基督的榮光。
2TS|2|15||所以，兄弟啊，著徛在，恁所得著的傳授，無論是對嘴講的，抑是對阮的批，凡所學習的，著執守伊。
2TS|2|16||咱的主耶穌基督及咱的父上帝，就是疼咱、也佇恩典將永遠的安慰及好的向望賞賜咱者，
2TS|2|17||願伊安慰恁的心，堅固恁佇一切好的所行好的所講。
2TS|3|1||兄弟啊，結尾來講：恁著替阮祈禱，互主的道理流行，得著榮光，親像佇恁中間一樣。
2TS|3|2||閣互阮得著脫離佇無理的歹人，因為人無攏有信。
2TS|3|3||主就是信實，伊欲堅固恁，閣保護恁免互彼個歹的陷害。
2TS|3|4||論到恁，阮佇主深信，阮所命令的，恁現今有啲行，後來也欲行伊。
2TS|3|5||願主導恁的心，入佇上帝的疼，及基督的吞愞。
2TS|3|6||兄弟啊，阮佇咱的主耶穌基督的名命令恁，見若兄弟無法度，無照阮所傳授的來行，恁著離開伊。
2TS|3|7||因為恁家己知著怎樣學阮。因為阮佇恁中間，未曾無法度，
2TS|3|8||也呣曾白白食人，反轉是著磨艱苦，暝日做工，免得拖累恁中間一人。
2TS|3|9||呣是因為阮無權，獨獨是愛用本身做恁的模樣，互恁學阮。
2TS|3|10||因為阮猶及恁佇啲的時，曾按呢命令恁講，若有人無欲做工，伊也著呣通食。
2TS|3|11||是阮聽見，恁中間有人所行無法度，攏無做工，干單做份外的事。
2TS|3|12||親像此號人阮踮佇主耶穌基督命令怹，閣勸怹，著恬靜做工，家己趁食。
2TS|3|13||兄弟啊，恁行好事呣通厭倦。
2TS|3|14||若有人無順服阮此張批所講的，恁著給伊記啲，也呣通及伊交陪，互伊家己見誚。
2TS|3|15||總是莫得看伊做仇讎，著警戒伊親像兄弟。
2TS|3|16||願平安的主逐時逐項事本身賞賜恁平安！願主及恁眾人佇啲！
2TS|3|17||我──保羅親筆請安恁。佇逐張批用此個做記號，我就是按呢寫。
2TS|3|18||願咱的主耶穌基督的恩典及恁眾人佇啲！
1TM|1|1||保羅做基督耶穌的使徒，照救咱的上帝及互咱有向望的基督耶穌所命令的，
1TM|1|2||批寄互提摩太，就是佇信做我真的子的。願你對父上帝及咱的主基督耶穌得著恩典、憐憫、平安！
1TM|1|3||我去馬其頓的時，曾勸你猶原住以弗所，互你通吩咐幾若人莫得傳別號的教，
1TM|1|4||也莫得愛聽無影跡的話及無窮盡的族譜；凡若此號是生出辯論，呣是互上帝佇信所安排的得著成。
1TM|1|5||若是誡命的宗旨是仁愛；此個仁愛是對清氣的心及無通責備的良心，及無假的信生出。
1TM|1|6||有人失落諸個，反轉向浮漂的談論，
1TM|1|7||怹愛做教法師，也bē曉得家己所講的，以及所集的言論是為著甚麼。
1TM|1|8||咱知律法是好，獨獨人著合法來用伊；
1TM|1|9||也著知律法的設立呣是為著義的人，就是為著不法及無順服的，無敬虔及犯罪的，無聖潔及粗俗的，拍死父拍死母的，刣死人的，
1TM|1|10||行淫的，好男色的，做販俏的，講白賊的，濫糝咒誓的，抑是有甚麼別項逆正教的事。
1TM|1|11||這是照大福氣的上帝交託我榮光的福音所講的。
1TM|1|12||我感謝互我有氣力的就是咱的主基督耶穌，因為伊掠我做盡忠，設立我做差用。
1TM|1|13||我前是謗瀆的，窘逐的，侮慢的；總是我此號所做是出佇呣知呣信，才得著憐憫。
1TM|1|14||閣咱的主的恩典是格外豐盛，互我佇基督耶穌有信有疼的心。
1TM|1|15||有一句話通信，通齊全接納的，就是「基督耶穌臨到世間，欲救有罪的人。」其中我是第一歹。
1TM|1|16||若是我得著憐憫，是因為耶穌基督欲佇我第一歹的人顯明伊一切的吞愞，來做後來信靠伊得著永活的人的模樣。
1TM|1|17||願尊貴、榮光歸佇bē毀壞、看bē著、萬世代的王、獨一的上帝，到代代無盡。阿們！
1TM|1|18||我的子提摩太啊，我照前所論到你的讖語，將此個誡命交託你，互你用諸個讖語來爭戰彼個好的爭戰。
1TM|1|19||著存信及無通責備的良心，有人放拺此個，論到信怹就失落伊，親像摃破船。
1TM|1|20||其中有許米乃及亞力山大；我已經將怹交互撒但，互怹受警戒呣通誹謗。
1TM|2|1||所以我所勸勉的，第一就是替眾人懇求、祈禱、求恩、祝謝；
1TM|2|2||替諸個王及攏總的官府求，互咱凡事敬虔、端莊，通安然恬靜來過日。
1TM|2|3||這是好，閣得著接納佇救咱的上帝的面前。
1TM|2|4||伊愛眾人得著救，也深知真理。
1TM|2|5||因為上帝是一個，上帝及人的中間，中保也是一個，就是做人的基督耶穌；
1TM|2|6||伊為著眾人獻本身，做替贖的價錢，有及時證明。
1TM|2|7||因為按呢我受設立做宣傳的，做使徒，用信用真實做外邦的教師，我所講是真實無白賊。
1TM|2|8||所以我愛查甫人抬起聖的手，無受氣，無僥疑，逐所在祈禱；
1TM|2|9||也愛婦仁人打扮素素，用廉恥、守己，家己妝飾，呣是用編頭毛，及金器，抑是真珠，抑是值錢的衣裳，
1TM|2|10||是用好所行做妝飾，這是家己認做敬上帝的婦仁人所合宜的。
1TM|2|11||婦仁人著恬靜，一味降服來學習。
1TM|2|12||我呣准婦仁人傳教，抑是管轄查甫人，獨獨著恬靜。
1TM|2|13||因為亞當代先受造，然後才夏娃，
1TM|2|14||閣亞當無受欺騙，獨獨婦仁人受欺騙，來陷落罪。
1TM|2|15||總是，怹若踮佇信及仁愛，及成聖兼節制，伊就欲對生子來得救。
1TM|3|1||「人若欣慕監督的職，伊是憶著好的工。」此句話是真實。
1TM|3|2||所以做監督的，應該著無通嫌，做一個婦仁人的丈夫，呣通好酒，著守己，端正，好款待出外人，gâu教示；
1TM|3|3||無因為酒起事，無拍人，著溫柔，無相爭，無貪財；
1TM|3|4||gâu整齊家己的家，用端莊互子兒順服。
1TM|3|5||因為人若bē曉得整齊家己的家，欲怎樣照顧上帝的教會啊？
1TM|3|6||抵仔入教的呣通互伊做監督，驚了家己品嗙，來陷落佇魔鬼所受的審判。
1TM|3|7||閣佇教會外著有好名聲，驚了抵著人的詈罵，陷落魔鬼的活罩。
1TM|3|8||按呢做執事的，也著端莊，無二樣話，無愛飲多多酒，無貪不義的錢；
1TM|3|9||著存清氣的良心，顧守信道的奧妙。
1TM|3|10||親像此號人著代先試驗伊，若無通嫌，才通互怹做執事。
1TM|3|11||按呢婦仁人也著端莊，無誹謗，無好酒，凡事忠信。
1TM|3|12||執事著做一個婦仁人的丈夫，gâu整齊怹的子兒及家己的家。
1TM|3|13||因為gâu做執事的，家己得著好的地位，閣佇基督耶穌的道理有大大好膽。
1TM|3|14||我寫諸個互你，是向望本身緊緊到你遐。
1TM|3|15||設使若延延，也是互你通知應該著怎樣行佇上帝的厝。就是真活上帝的教會，真理的柱石及地基。
1TM|3|16||大啊，敬虔的奧妙，無人呣掠做著！就是伊顯現佇肉體，稱做義佇神，出現佇天使，宣傳佇外邦，互人信佇世間，接納佇榮光。
1TM|4|1||若是聖神明明講，佇後來的時期，欲有人悖謬信，意向許個迷惑人的神及鬼的教示。
1TM|4|2||對白賊人的假好；怹的良心親像互熱的鐵灸著。
1TM|4|3||禁止嫁娶，禁戒食物，就是上帝所創造，互信來明白真理的人用祝謝來享受的。
1TM|4|4||因為上帝所創造的物攏是好，若祝謝來領受伊，就無一項通棄拺，
1TM|4|5||因為對上帝的話及祈禱就成聖。
1TM|4|6||若將諸個事點醒兄弟，就你欲做基督耶穌好的差用，用信道的話及你所順趁好的教示的話來得著培養。
1TM|4|7||著棄拺粗俗的話及老婦仁人的冇古，著家己練習到佇敬虔。
1TM|4|8||因為「練習身軀，彼個利益是小可；若是敬虔，就凡事有利益，因為有現時及將來活命的應允。」
1TM|4|9||此句話是通信，通齊全接納的。
1TM|4|10||因為咱著磨出力，是為著此個，因為咱的向望在佇真活的上帝；伊是眾人的救主，佇諸個信的人閣卡是。
1TM|4|11||諸個事，你著命令來教示。
1TM|4|12||莫得因為你的少年，互人看輕，著佇講話、佇行做、佇仁愛、佇信、佇清氣，做信的人的模樣。
1TM|4|13||著致意讀冊、勸勉、教示，到佇我來。
1TM|4|14||你心內的恩賜，對先知的話及長老會按手來互你的，你呣通忽略。
1TM|4|15||你著致意專心佇諸個事，互你的進步顯明佇眾人。
1TM|4|16||著謹慎你本身以及你的教示，常常關心佇諸個事；因為按呢行，就欲救你本身，及聽你的人。
1TM|5|1||莫得責備老人，著勸伊親像老父；少年人親像兄弟；
1TM|5|2||老婦仁人親像老母；少年婦仁人親像姊妹；著專務清氣。
1TM|5|3||真正守寡的寡婦著尊敬伊。
1TM|5|4||若是守寡婦仁人有子，抑是孫，怹著代先學有孝佇伊家己的家，來報答怹的序大人，因為這是得著接納佇上帝的面前。
1TM|5|5||真正做寡婦、無依倚的，只有向望上帝，暝日常常啲求叫祈禱。
1TM|5|6||若是奢侈的，雖然活已經死。
1TM|5|7||諸個事著吩咐，互怹無毛病。
1TM|5|8||人若無顧親人，甚至無顧家己的家，這就是悖謬道理，比呣信的人閣卡歹。
1TM|5|9||寡婦記佇冊裡的，的確著上六十歲，曾做一個丈夫的婦仁人，
1TM|5|10||閣有好所行的證據，曾養飼子兒，接待人客，洗聖徒的腳，賑濟受患難的人，趁一切的好所行。
1TM|5|11||若是少年的寡婦，著辭伊；因為怹到動起情慾，來逆基督的時就想欲嫁。
1TM|5|12||因為怹放拺起頭的信，就受擬斷；
1TM|5|13||閣學貧憚，過厝過宅；呣若貧憚，也厚話，愛插事，講所呣應該講的。
1TM|5|14||所以我愛少年的寡婦閣嫁，生子，料理家，無互對敵有機會通講歹話。
1TM|5|15||因為已經有人越轉去隨撒但。
1TM|5|16||若是信主的婦仁人，伊的皆親有寡婦，就著幫助伊，免致連累教會，互教會通幫助許個真正做寡婦的。
1TM|5|17||gâu治理教會的長老，著加倍尊敬伊；許個著磨佇講道理及教示的，閣卡著按呢。
1TM|5|18||因為聖經講：「磨五殼的牛，莫得籠伊的嘴」；閣：「做工的堪得受伊的工錢。」
1TM|5|19||有告長老的，若呣是有二三個做干證，就莫得接納。
1TM|5|20||犯罪的，著當眾人的面前責備怹，互其餘的也通驚惶。
1TM|5|21||我佇上帝及基督耶穌以及受揀的天使的面前命令你：著守諸個事，莫得固執所存的意見，行代誌莫得偏私。
1TM|5|22||莫得趕緊給人按手；也莫得有份佇別人的罪，家己著顧清氣。
1TM|5|23||莫得閣干單飲水，著用淡薄酒，因為你的脾胃，及你的厚破病的緣故。
1TM|5|24||有人怹的罪露現，做頭前行到佇審判；有的怹的罪隨怹的後面。
1TM|5|25||親像按呢，好的所行也有露現的，許個呣是按呢的也蓋bē密。
1TM|6|1||見若佇人的轄下做奴僕的，著看家己的主人堪得受齊全的尊敬，免得上帝的名及道理抵著誹謗。
1TM|6|2||設使伊的主人是信道理的，就呣通因為伊是兄弟來看輕伊；反轉閣卡著服事伊；因為受利益的就是信及得著疼的，你著用諸個教示來苦勸怹。
1TM|6|3||若有人傳別樣的教，無順服咱的主耶穌基督端正的話及照敬虔的教訓的，
1TM|6|4||伊是家己肨風，呣知半項，有好辯論，及相爭話的弊病，
1TM|6|5||對按呢就生起怨妒、相爭、誹謗、歹念頭，以及心志敗壞、喪失真理的人的冤家。怹掠敬虔做利路。
1TM|6|6||若是敬虔兼知足就是大利路；
1TM|6|7||因為咱出世無帶甚麼來，過世也bē會帶甚麼去。
1TM|6|8||若是有通食穿，咱就欲知足。
1TM|6|9||獨獨許個想欲發財的，就陷落迷惑及羅網以及多多戇戇有損害的私慾，就是互人沈落佇敗壞及滅無的。
1TM|6|10||因為貪財是萬惡的根源。有人戀慕伊，就受迷惑來離開道理，用多多艱苦家己刺鑿。
1TM|6|11||獨獨你屬上帝的人啊，著閃避諸個，來追趇義、敬虔、信、仁愛、吞愞、溫柔。
1TM|6|12||著爭戰信的好爭戰，將永活擒住住。你的受召就是為著此個，你也曾承認好的志願佇多多干證的人的面前。
1TM|6|13||我佇賞賜活命互萬項有的上帝的面前，以及對本丟彼拉多做好的干證的基督耶穌的面前，吩咐你：
1TM|6|14||著守此個命令，無瑕疵，無通嫌，到咱的主耶穌基督的顯現。
1TM|6|15||到期，大福氣、獨一有權能萬王的王、萬主的主，欲顯明伊，
1TM|6|16||就是獨一bē死，踮佇bē通近倚的光，人所未曾看見、也bē會看見的，願尊貴及永遠的權勢歸佇伊。阿們！
1TM|6|17||今世好額的人你著吩咐怹，心志莫得自高，莫得下怹的向望佇無定著的錢財；著下佇將萬物滿滿互咱享受的上帝。
1TM|6|18||閣吩咐怹行好事，好額佇好所行，歡喜賑濟，甘願分互人，
1TM|6|19||為著家己積聚好的地基，備辦後來的事，互怹擒住真的活命。
1TM|6|20||提摩太啊，所交託你的，你著保守伊，離開有名無實的智慧諸個粗俗的虛詞，及相比較的辯論。
1TM|6|21||有人自稱有此號智慧，就已經差謬道理啦。願恩典及恁佇啲！
2TM|1|1||對上帝的旨意，照佇基督耶穌活命的應允，做基督耶穌的使徒保羅，
2TM|1|2||批寄互我所疼的子提摩太。願你對父上帝及咱的主基督耶穌得著恩典、憐憫、平安！
2TM|1|3||我感謝上帝，就是我續接列祖用清氣的良心所服事的。佇祈禱的時，我數念你無息，
2TM|1|4||記得你的流目屎，暝日欣慕見著你，互我滿心歡喜。
2TM|1|5||念著你心內無假的信，此個信是代先踮佇你的外媽羅以及你的老母友妮基，我深信此個信也是踮佇你。
2TM|1|6||為著此個緣故我點醒你，愛你將上帝對我的按手所互你的恩賜閣奮志，親像互火閣炎一樣。
2TM|1|7||因為上帝所賞賜咱的，呣是驚惶的心神，就是權能、仁愛、守己的心神。
2TM|1|8||所以給咱的主做干證莫得掠做見誚，也莫得掠我做主的囚犯來見誚；著照上帝的權能，為著福音相及受苦。
2TM|1|9||伊救咱，用聖的召召咱，呣是照咱的行做，是照伊家己的旨意及恩典；此個恩典就是永世代的代先，佇基督耶穌賞賜咱的，
2TM|1|10||若是現今對咱的救主基督耶穌的顯現來表明的。伊已經廢無死，閣對福音，互活命及bē敗壞的攏顯明。
2TM|1|11||我為著此個受設立做宣傳的，做使徒，做教師。
2TM|1|12||為著此個緣故，我也受諸個艱苦。若是我無掠做見誚；因為我識我所信的，也深信伊會保守我所交託伊的，到佇彼日。
2TM|1|13||你對我所聽見許個端正的話的模樣，著用佇基督耶穌的信及仁愛，來執守伊。
2TM|1|14||所交託你的好事，你著倚靠踮佇咱的聖神來顧守伊。
2TM|1|15||凡若佇亞西亞的人已經背我，這是你所知，其中有腓吉路、黑摩其尼。
2TM|1|16||願主憐憫阿尼色弗的家；因為伊沓沓補我的精神，也無掠我掛鐵鍊做見誚，
2TM|1|17||伊佇羅馬的時，殷勤尋我到見著。
2TM|1|18||願主互伊佇彼日對主來得著憐憫。也伊佇以弗所用偌多項服事我，你也明明知。
2TM|2|1||所以我的子啊，你踮佇基督耶穌的恩著勇健。
2TM|2|2||你佇多多干證的人的面前所對我聽見諸個事，著交託忠信的人，將來堪得教示別人的。
2TM|2|3||你著親像基督耶穌精練的兵，及我受苦。
2TM|2|4||見若出軍的兵，無互世事纏絆，通互招募伊的歡喜。
2TM|2|5||鬥力的若無照法度來鬥力，就bē得著冕旒。
2TM|2|6||出力著磨的作穡人，卡代先得著土產是合宜。
2TM|2|7||我所講的你著想伊，因為主欲互你佇逐項代誌聰明。
2TM|2|8||你著記得對大衛的後裔所出的耶穌基督，伊對死人中復活，抵抵照我的福音。
2TM|2|9||我為著此個受苦，甚至受縳，親像行歹的人一樣。總是上帝的道理無受縳。
2TM|2|10||所以我因為受揀的人來吞愞一切的事，互怹也有份佇基督耶穌的拯救及永世代的榮光。
2TM|2|11||有一句通信的話就是講：咱若及伊同死，也欲及伊同活；
2TM|2|12||咱若吞愞，也欲及伊相及做王；咱若呣認伊，伊也欲呣認咱；
2TM|2|13||咱若失信，伊猶原是信實，因為伊bē會背家己。
2TM|2|14||你著將諸個代誌互人記得，也佇主的面前吩咐怹：呣通因為言語來相諍；這是無利益，閣會敗壞聽的人。
2TM|2|15||你著致意互上帝看你做可取的，做免見誚的做工人，照正意來開拆真理的道。著閃避粗俗的虛詞。
2TM|2|16||因為怹欲愈致到不虔。
2TM|2|17||怹的話欲生湠，親像瘡毒；其中有許米乃及腓理徒，
2TM|2|18||論到真理怹已經差謬，講復活的事已經過身，就敗壞幾若人的信。
2TM|2|19||總是上帝堅固的地基徛在；有蓋印講：「主識伊家己的人」；閣講：「凡若稱呼主的名的著離開不義。」
2TM|2|20||今佇大厝內，伊的器具呣若有金的銀的，也有柴的土的；有的做貴器的路用，有的做下賤的路用。
2TM|2|21||所以人若清氣家己，脫離諸個，就欲做貴器的器具，成聖，合佇主人的路用，便便通做逐項好的事。
2TM|2|22||著閃避少年人的私慾，來及許個出佇清氣心求叫主的人相及追趇義、信、仁愛、和平。
2TM|2|23||若是愚戇無學問的辯論，你著離開怹，因為知對諸個會生出冤家。
2TM|2|24||獨獨主的奴僕呣通冤家，著溫柔來款待眾人，gâu教示，忍受侮慢，
2TM|2|25||用溫柔警戒許個逆理的人；豈採上帝互怹反悔，通來識真理，
2TM|2|26||也家己醒悟，來脫離魔鬼的活罩，因為互主的奴僕活活掠著，來成上帝的旨意。
2TM|3|1||若是你著知，佇諸個路尾的日有危險的時欲到。
2TM|3|2||因為人欲顧家己、貪財、誇口、驕傲、謗瀆、悖逆父母、忘恩、無聖潔、
2TM|3|3||不情、背約、誹謗、無家己約束、殘忍、怨恨好、
2TM|3|4||奸詭、執癖，肨風，愛快樂卡過頭佇疼上帝，
2TM|3|5||有敬虔的外貌，若是已經棄拺敬虔的權能；親像此號人你著離開怹。
2TM|3|6||因為怹中間有人暗靜入人的家、迷惑戇戇的婦女。就是互重的罪所壓，互多多情慾所引誘的，
2TM|3|7||諸個婦女常常啲學習，也到尾bē會明白真理。
2TM|3|8||早雅尼、佯庇對敵摩西，此號人也親像按呢對敵真理。怹的心志已經敗壞，論到道理怹是不重用的。
2TM|3|9||若是怹bē會閣進步；因為怹的愚戇欲露現佇眾人的面前，親像彼二人一樣。
2TM|3|10||獨獨你有順趁我的教示、品行、志向、信靠、寬容、仁愛、吞愞，及諸個窘逐以及苦難，
2TM|3|11||也知我佇安提阿、以哥念、路司得所抵著甚麼事，及受甚麼窘逐，總是主攏救我脫離。
2TM|3|12||閣見若愛得踮佇基督耶穌敬虔來過日的欲受窘逐。
2TM|3|13||獨獨歹人及拍騙人的，欲愈久愈歹，迷惑人，家己也受迷惑。
2TM|3|14||若是你著長長住佇所學習，所深信許個事，因為知是對甚麼人學的，
2TM|3|15||也知你對細漢已經識許個聖冊，就是會互你有智慧，對信基督耶穌來得著救的。
2TM|3|16||見若互上帝默示的經，也有利益佇教示、佇督責、互人歸正、引導人學義理，
2TM|3|17||互服事上帝的人練達，便便來行攏總的好事。
2TM|4|1||我佇上帝的面前，及欲審判活人死人的基督耶穌的面前，為著伊的顯現及伊的閣來，吩咐你：
2TM|4|2||著傳道理，無論得時不得時，著專務伊；用百般的寬容、教示、來責備、警戒、勸勉。
2TM|4|3||因為時日欲到，人欲呣容允端正的教示，欲耳孔癢，愛聽多多先生，照家己的私慾，
2TM|4|4||閣越頭呣聽真理，去向無影的話。
2TM|4|5||獨獨你凡事著節制，忍受艱苦，行傳福音者的工，來盡你的職份。
2TM|4|6||因為今我的血啲做灌奠，我過世的期到啦。
2TM|4|7||我已經爭戰好的爭戰，已經盡跑走的路站，已經守所信的道理。
2TM|4|8||今了後，有義的冕旒給我備辦下啲，就是主做公義的審判司佇彼日欲互我；呣若互我，也欲互見若欣慕伊顯現的人。
2TM|4|9||你著致意緊緊來尋我。
2TM|4|10||因為底馬欣慕此個世間，就離開我，去帖撒羅尼迦，革勒士去加拉太，提多去撻馬太，
2TM|4|11||只有路加及我佇啲。著導馬可及你相及來，因為伊佇服事的工有利益我。
2TM|4|12||推基古我已經差伊去以弗所。
2TM|4|13||我佇特羅亞留佇加布怹兜的外衫，你來的時著續帶來，也著帶許個冊，許個羊皮的閣卡要緊。
2TM|4|14||拍銅師傅亞力山大多多項害我；主欲照伊的所行來報應伊。
2TM|4|15||你也著張持伊，因為伊不止對敵阮的話。
2TM|4|16||我頭一擺分訴的時，無人倚近我，眾人攏離開我；願此個罪無歸佇怹。
2TM|4|17||若是主徛佇我身邊，互我勇健，互所著宣傳的對我來一盡報揚，閣互外邦攏聽見；我也得著救出佇獅的嘴。
2TM|4|18||主欲救我脫離攏總的歹代，也欲救我入佇伊天裡的國。願榮光歸伊，到代代無盡。阿們。
2TM|4|19||請安百基拉、亞居拉，及阿尼色弗的家。
2TM|4|20||以拉都踮佇哥林多。特羅非摩破病，我留伊佇米利都。
2TM|4|21||著致意佇冬天前來。友布羅、布田、利奴、革老爹，及眾兄弟攏請安你。
2TM|4|22||願主及你的神佇啲。願恩典及恁佇啲！
TIT|1|1||上帝的奴僕，耶穌基督的使徒保羅，為著上帝揀選的百姓的信及欲互怹識敬虔的真理，
TIT|1|2||佇永遠活的向望，就是無白賊的上帝佇永世代的代先所應允的，
TIT|1|3||若是到期，就顯明伊的道理；就是照咱的救主上帝的命令所交託我傳的。
TIT|1|4||批寄互提多，就是照相及有的信做我真的子的。願你對父上帝及咱的救主基督耶穌得著恩典、平安！
TIT|1|5||我留你佇革哩底的緣故，就是愛你將許個辦未明白的事攏辦到整齊，閣照我所吩咐你的，佇逐個城設立長老。
TIT|1|6||若有人無通嫌，做一個婦仁人的丈夫，子兒有信，無人告怹放蕩不法的，才通。
TIT|1|7||因為監督著無通嫌，親像上帝的管家，無自恃，無快受氣，無因為食酒來起事，無愛拍人，無貪不義的錢；
TIT|1|8||著好款待出外人，愛好，守己，公義，聖潔，節制；
TIT|1|9||堅固守彼個照正教真實的道理，互伊會用端正的教示來勸勉人，閣會辯倒許個駁問的人。
TIT|1|10||因為有多多呣順服的人，就是講浮漂的話欺騙人的；屬割禮的人閣卡是按呢。
TIT|1|11||此號人的嘴著給伊塞密。怹為著不義的財利，教示所呣應該教示的，來敗壞人的全家。
TIT|1|12||怹中間一人，就是怹彼族的先知有講：「革哩底人常常講白賊，做歹獸，貪食閣貧憚。」
TIT|1|13||此個干證是真實。所以，你著嚴嚴責備怹，互怹對信會純全，
TIT|1|14||無愛聽猶太人的無影話及悖謬真理的人的誡命。
TIT|1|15||在清氣的人，萬物攏是清氣；在許個污穢無信的人，無一項物清氣，連怹的心志及良心亦攏污穢。
TIT|1|16||怹家己承認做識上帝的，若是佇怹的所行就呣認伊；怹是可惡的，悖逆的，佇一切的好事做不重用的。
TIT|2|1||許個合佇端正的教示的，你著講伊。
TIT|2|2||就是老人呣通愛食酒、著端莊、守己，閣佇信、佇仁愛、佇吞愞，無呣純全。
TIT|2|3||老婦仁人也著按呢，行動舉止著合佇敬虔，莫得誹謗，也莫得做酒的奴才，著用好教示人，
TIT|2|4||才通教督少年的婦仁人，疼怹的丈夫，疼怹的子兒，
TIT|2|5||守己，貞潔，料理家事，善良，順服家己的丈夫，免得上帝的道理受著謗瀆。
TIT|2|6||少年的查甫人，你也著按呢勸怹守己。
TIT|2|7||你凡事著家己做好所行的模樣；
TIT|2|8||佇教示著端莊、無邪，言語端正，無通嫌，互對敵家己見誚，無地通講咱的歹。
TIT|2|9||勸奴僕著順服怹的主人，凡事互怹歡喜，
TIT|2|10||無抵觸，無偷提，逐項著顯明忠信，互怹凡事榮光咱的救主上帝的教。
TIT|2|11||因為上帝救眾人的恩已經顯明，
TIT|2|12||警戒咱著棄拺不虔及此世間的私慾，用守己、公義、敬虔來過日佇此世代，
TIT|2|13||欣慕彼個大福氣的向望，及咱至大的上帝及救主耶穌基督榮光的顯現。
TIT|2|14||伊為著咱獻家己，欲贖咱脫離一切的不法，閣為著本身洗清咱，做伊家己的百姓，就是熱心佇諸個好所行的。
TIT|2|15||諸個事你著講，著苦勸，用攏總的權來責備人；呣通互人藐視你。
TIT|3|1||著互人記得應該降服辦政事的、掌權的，來順趁伊，常常便來行逐項的好事。
TIT|3|2||無誹謗，無相爭，著溫和，對眾人顯明逐樣的溫柔。
TIT|3|3||因為咱前也是無知、悖逆、受迷惑、降服佇百般的私慾，及快樂，活佇惡毒怨妒的中間，是可惡的，也大家相怨恨。
TIT|3|4||若是咱的救主──上帝的仁慈及伊的疼人顯明的時，
TIT|3|5||伊就救咱；呣是對佇咱所行的義，是照伊的憐憫，對重頭生的洗及聖神的換新。
TIT|3|6||聖神就是伊對咱的救主耶穌基督所大大降落佇咱的，
TIT|3|7||互咱對伊的恩來稱做義的，通照永活的向望來成做後嗣。
TIT|3|8||此個話是真實。閣論諸個事我愛你硬硬干證伊，互信上帝的人致意做諸個好的事業。諸個攏是好，有利益人的。
TIT|3|9||總是你著閃避戇戇的辯駁，世系的談論，相爭，及為著律法的爭戰，因為諸個是無利益閣空空。
TIT|3|10||結黨的人，已經警戒伊一擺閣一擺，就著據在伊。
TIT|3|11||因為知此號人是悖謬，家己擬伊的罪，猶原啲犯。
TIT|3|12||我差亞提馬抑是推基古去尋你的時，你著致意到尼哥坡里來尋我，因為我已經定著佇遐過冬天。
TIT|3|13||法律師西納及亞波羅，你著致意給怹送行，互怹無欠缺。
TIT|3|14||閣咱諸個人著學習做好的事業，來備辦許個的確著的所費，免得無結實。
TIT|3|15||及我佇啲的人攏請安你。凡若佇信來疼阮的人你著請安怹。願恩典及恁眾人相及佇啲！
PHM|1|1||做基督耶穌的囚犯保羅，及兄弟提摩太批寄互阮所疼同著磨的腓利門，
PHM|1|2||及姊妹亞腓亞以及及我同當兵的亞基布，及聚集佇你的家的教會。
PHM|1|3||願恁對咱的父上帝及主耶穌基督得著恩典、平安！
PHM|1|4||我常常感謝我的上帝，佇我祈禱的中間數念你；
PHM|1|5||因為聽見你的仁愛及你所有的信，就是向主耶穌及顯出佇眾聖徒的。
PHM|1|6||願你的信的相通有功效，通深知恁中間萬項的好來歸佇基督。
PHM|1|7||兄弟啊，我為著你的仁愛，大歡喜，大安慰，因為聖徒的心對你得著安息。
PHM|1|8||所以我雖然佇基督有通好膽將所合宜行的吩咐你，
PHM|1|9||獨獨因為相疼的緣故寧可求你，我就是年老的保羅，現今也為著基督耶穌來受關監，
PHM|1|10||我為著我的子，就是我佇掛鐵鍊的時所生的阿尼西謀來求你。
PHM|1|11||伊前無利益你，現今就做你我的利益。
PHM|1|12||我有差伊閣倒去你遐；此人就是我的心腹。
PHM|1|13||我本愛留伊及我住，通佇我為著福音掛鐵鍊的時替你服事我。
PHM|1|14||總是未知你的意思，我就呣愛做甚麼，是欲互你的好呣是出佇勉強，是出佇甘願。
PHM|1|15||因為伊暫時離開你，豈採是欲互你通永遠得著伊，
PHM|1|16||呣是猶原做奴僕，是贏過奴僕，就是做所疼的兄弟。我實在看伊做按呢，何況伊是你家內的人！閣是屬佇主的，豈無閣卡疼伊嗎？
PHM|1|17||所以你若掠我做同伴，著接納伊，親像接納我。
PHM|1|18||伊若有剋虧你，抑是欠你甚麼，通算我的數；
PHM|1|19||我保羅親手寫，我欲坐額。免我給你講，你所欠我的是你本身的生命。
PHM|1|20||是啦，兄弟啊，互我佇主對你得著歡喜，互我的心佇基督得著安息。
PHM|1|21||我已經深信你的順趁，就寫批互你，因為知你所欲行的會過頭佇我所講的。
PHM|1|22||閣也著備辦所在互我住；因為我向望對恁的祈禱，上帝欲將我賞賜恁。
PHM|1|23||以巴弗就是佇基督耶穌及我做同關監的請安你。
PHM|1|24||及我相及著磨的馬可、亞里達古、底馬、路加也請安你。
PHM|1|25||願咱的主耶穌基督的恩典及恁的神相及佇啲。阿們！
HEB|1|1||上帝佇在早已經託許個先知用多多段、多多方法給列祖講，
HEB|1|2||今佇許個日的路尾託伊的子給咱講；就是伊所設立做承接萬物的後嗣，亦曾對伊來創造諸個世界。
HEB|1|3||伊是上帝的榮耀所發出的光，是上帝本質的真像，伊用伊權能的話啲扶載萬物。已經成清潔罪的事，就坐佇極高的天頂大威嚴者的大旁。
HEB|1|4||成做比諸個天使卡大，合佇伊所承接的名，比怹卡尊貴。
HEB|1|5||因為上帝豈曾對甚麼天使講：你就是我的子，我今仔日生你？閣講：我欲做伊的父，伊欲做我的子？
HEB|1|6||到伊閣導大子入世間的時，就講：上帝諸個天使攏著拜伊。
HEB|1|7||論到天使，就講：互伊的天使做風，伊的差用做火焰；
HEB|1|8||若是論到子就講：上帝啊，你的座位代代佇啲；你的國權柄是正直的權柄。
HEB|1|9||你愛公義，怨恨不法；所以上帝，你的上帝，用歡喜的油抹你，贏過你諸個同伴；
HEB|1|10||閣講：主啊，起頭的時你下地地基；諸個天亦是你的手所造的。
HEB|1|11||怹欲滅無，獨獨你久長佇啲。怹攏欲親像衣服漸漸舊；
HEB|1|12||你欲將怹捲起來，親像外衫，親像衣服，怹就欲變換。獨獨你原在是按呢；你的歲壽無窮盡。
HEB|1|13||上帝曾對叨落一個天使講：坐我的大旁，聽候我下你的對敵做你的腳踏椅？
HEB|1|14||怹豈呣是攏做差用的神、奉差來服事啲欲得救的人嗎？
HEB|2|1||所以咱著益發致意所聽見的，驚了咱會致到溜去。
HEB|2|2||因為對天使所傳的道理尚且是堅固；也見若干犯違逆的代誌攏抵著應該受的報應。
HEB|2|3||咱若忽略即呢大的拯救，豈會逃閃嗎？此個拯救既然是主起頭講的，聽見的人干證到實實互咱。
HEB|2|4||閣上帝用諸個神蹟、奇事、逐項的權能，及聖神的賞賜，攏照家己的旨意，及怹相及干證。
HEB|2|5||因為阮所講啲來的世界，上帝未曾互伊降服佇天使。
HEB|2|6||獨獨有干證佇某所在的講：人是甚麼，互你數念伊？人的子是甚麼，互你看顧伊？
HEB|2|7||你互伊略仔卡輸天使，閣用榮光尊貴，互伊做冕旒，閣設立伊佇你的手所造者的頂面，
HEB|2|8||互萬物攏降服佇伊的腳下。已經互萬物攏降服伊，就無剩一項物無降服伊。總是到今咱猶未看見萬物攏降服伊。
HEB|2|9||獨獨看見彼個略仔卡輸天使的耶穌；為著受死的艱苦，得著榮光尊貴做冕旒，通對上帝的恩，為著眾人受死。
HEB|2|10||因為萬物所為著伊、萬物所對伊的，啲導多多子到佇榮光，就互救怹的首領，對苦難來成完全，本是合宜。
HEB|2|11||因為彼個互人成聖的及許個得著成聖的，攏對一個出。所以伊稱怹做兄弟無掠做見誚，
HEB|2|12||講：我欲報揚你的名佇我的兄弟，謳咾你佇會中；
HEB|2|13||閣講：我欲倚靠伊；閣講：看啊，我及上帝所互我的子兒。
HEB|2|14||今諸個子兒既然相同有血肉的體，伊本身亦平平有，欲用死來廢無有死的權勢的，就是魔鬼，
HEB|2|15||亦欲互一生驚畏死到親像做奴才者，攏得著解放。
HEB|2|16||因為伊無牽救天使，是牽救亞伯拉罕的後裔。
HEB|2|17||所以，凡事伊著及兄弟相同，通佇上帝的事做憐憫忠信的祭司頭，因為百姓的罪獻挽回的祭。
HEB|2|18||因為伊已經受苦來抵著試，就會幫助諸個受試的人。
HEB|3|1||所以，恁諸個聖的兄弟同得著天召的，著深想咱所承認做使者、做祭司頭的耶穌。
HEB|3|2||伊盡忠佇設立伊的，親像摩西佇上帝的全家一樣。
HEB|3|3||因為伊算是會堪得受榮光贏過摩西，親像建立家的比家卡尊貴；
HEB|3|4||因為家攏有人建立伊，獨獨建立萬物的就是上帝。
HEB|3|5||閣摩西做奴僕，果然盡忠佇上帝的全家，來干證將來欲傳的事。
HEB|3|6||獨獨基督做子，治理伊的家；咱若執守對向望所有的好膽及誇口堅固到尾，就做伊的家。
HEB|3|7||所以親像聖神講：今仔日恁若聽見伊的聲，
HEB|3|8||就呣通剛硬恁的心，親像佇激我受氣的時、佇曠野試探我的日。
HEB|3|9||佇遐，恁的列祖驗來試我，閣歷過四十年看見我的所行。
HEB|3|10||所以，我無歡喜彼代的人，講：怹的心常常失迷，呣識我諸個路！
HEB|3|11||我就佇受氣中咒誓，講：怹斷斷bē得通入我的安息。
HEB|3|12||兄弟啊，恁著謹慎，驚了恁中間，豈採有人囥呣信的歹心，離開真活的上帝。
HEB|3|13||所以恁著趁猶有通叫做今仔日的，日日相勸勉，驚了恁中間有的互罪迷去，來硬心。
HEB|3|14||因為咱若持守起頭的深信堅固到路尾，就有份佇基督。
HEB|3|15||當猶啲講：「今仔日恁若聽見伊的聲，就呣通剛硬恁的心，親像佇激我受氣的時。」
HEB|3|16||因為聽來激受氣的，是是誰啊？豈呣是隨摩西出埃及的眾人嗎？
HEB|3|17||上帝四十年久，所無歡喜的是是誰啊？豈呣是犯罪、身屍倒佇曠野的人嗎？
HEB|3|18||上帝咒誓呣准入伊的安息的，若呣是呣信趁的人是是誰啊？
HEB|3|19||對按呢看，怹bē會入，就是因為呣信。
HEB|4|1||所以有入伊的安息的應允留啲互咱，就著驚惶，驚見恁中間豈採有人親像得無著。
HEB|4|2||因為福音有傳互咱，親像傳互怹；總是所聽的話無利益怹，因為聽的人無用信及道理相合。
HEB|4|3||因為咱已經信的是入此個安息，照伊所講：「我就佇受氣中咒誓講：『怹斷斷bē得通入我的安息！』」其實諸個工，對創世間以來已經成啦！
HEB|4|4||因為論到第七日，佇某所在有按呢講：「上帝佇第七日，明白伊攏總的工來安息。」
HEB|4|5||亦佇此所在閣講：「怹斷斷bē得通入我的安息！」
HEB|4|6||所以此個安息，猶啲聽候有人入，若是許個代先得著福音的，因為呣信趁，才無入。
HEB|4|7||歷過多多年，佇大衛的冊內，伊閣定一日，講今仔日親像頂面所講：「今仔日恁若聽見伊的聲，就呣通剛硬恁的心。」
HEB|4|8||因為約書亞若曾用安息賞賜百姓，就後來的確無講起別日。
HEB|4|9||對按呢看，猶有安息給上帝的百姓留啲。
HEB|4|10||因為入伊的安息的，是明白伊攏總的工來安息，親像上帝明白伊的工來安息。
HEB|4|11||所以咱著盡力來入此個安息，免得有人跋倒佇像彼樣的呣信。
HEB|4|12||因為上帝的道是活的，是有功效的，比一切雙面的劍卡利，凡若魂及神，骨節及骨髓，無呣刺入、破開，心內諸個念頭及主意亦無呣鑑察。
HEB|4|13||閣所創造的佇伊的面前無一項蓋密；就是萬物掀開露出，佇審判咱者的目前。
HEB|4|14||所以咱已經有大的祭司頭，上帝的子耶穌，經過許個天，就著執守所承認的。
HEB|4|15||因為咱所有的祭司頭呣是bē會體貼咱攏總的軟弱。就是凡事平平有受試，若是無罪。
HEB|4|16||所以，咱著好膽就近恩典的座位，通受憐憫，也得著恩典，做及時的幫助。
HEB|5|1||因為對人的中間所揀的祭司頭，攏是為著人佇關係上帝的事來設立，通為著罪過獻禮物及祭祀。
HEB|5|2||伊既然互軟茈所圍困，才會體諒呣知影及失迷的人。
HEB|5|3||所以，伊應該因為本身，親像因為百姓為著罪來獻祭。
HEB|5|4||閣此個尊貴，呣是人家己取，只有互上帝召的，親像亞倫一樣。
HEB|5|5||親像按呢，基督亦呣是家己尊做祭司頭，就是彼個對伊講「你就是我的子，我今仔日生恁」者；
HEB|5|6||佇別位亦講：「你永遠做祭司，照麥基洗德的班列。」
HEB|5|7||基督佇伊踮肉體的日，用出力喉叫，閣流目屎，獻祈禱，懇求互彼個會救伊出死者，閣因為伊的敬虔得著聽見。
HEB|5|8||雖然做子，亦對所受諸個苦難來學順服。
HEB|5|9||已經成做完全，就做凡若順服伊的人永遠拯救的根源，
HEB|5|10||互上帝稱伊做祭司頭，照麥基洗德的班列。
HEB|5|11||論到此個，阮有多多話愛講，呣拘[人奧]得解明，因為恁耳孔鈍的緣故。
HEB|5|12||因為論到時的久，恁著家己做先生，若是猶欠用人將上帝的話諸個小學的起頭教恁，閣成做欠用奶、無欠用五殼。
HEB|5|13||凡若食奶的無老練義的道理，因為伊是嬰仔；
HEB|5|14||獨獨長成的人食五穀；怹的心竅對練習來練達，到會分別好歹。
HEB|6|1||所以，基督道理的初學，咱且放下啲，來致意進步到完全，免閣下地基，就是反悔來脫離諸個死死的所行，及信上帝、
HEB|6|2||諸個洗的禮數，以及按手、死人復活，及永遠的審判，諸個教訓。
HEB|6|3||上帝若准，阮就欲按呢行。
HEB|6|4||因為人已經曾得著光照、受著天裡的恩賜，
HEB|6|5||有份佇聖神，閣受著上帝的好話、及啲來的世界諸個權能，
HEB|6|6||後來背叛，就bē會互怹閣換新來反悔。因為怹家己閣釘上帝的子佇十字架，來顯明凌辱伊。
HEB|6|7||因為土地，食著沓沓落的雨水，來生菜蔬，合作穡人的路用，就得著上帝賜福；
HEB|6|8||若是生草茦及蒺藜，就受棄拺，近佇受咒詛，伊的結局就是燒燎去。
HEB|6|9||所疼的兄弟啊！阮雖罔按呢講，若是深信恁逐項卡贏這，閣屬佇得救。
HEB|6|10||因為上帝呣是無公道，來bē記得恁的工，及恁為著伊的名所顯明的仁愛，因為恁平素服事諸個聖徒，到今亦服事怹。
HEB|6|11||我愛恁逐人猶原顯出此號的殷勤，互恁的向望滿足，到路尾。
HEB|6|12||互恁無致到貧憚，就是學許個對信及吞愞來承接諸個應允的人。
HEB|6|13||今上帝應允亞伯拉罕的時，因為無卡大的通指來咒誓，就指本身來咒誓，講：
HEB|6|14||「我賜福，欲賜福你；加添欲加添你的後裔。」
HEB|6|15||親像按呢，亞伯拉罕gâu吞愞，就得著所應允的。
HEB|6|16||因為人是指卡大的來咒誓，亦用咒誓做相爭的結尾，來決定伊。
HEB|6|17||按呢，上帝愛欲格外顯明伊的旨意bē移易，互許個承接應允的人知，才用咒誓來做證見。
HEB|6|18||欲對二項bē移易的事，上帝所bē會白賊的，互咱有大大的安慰，就是咱已經逃避來擒所下佇頭前的向望。
HEB|6|19||咱為此個向望，親像靈魂的碇，拋佇帳簾內，堅固無移徙。
HEB|6|20||耶穌做先鋒，已經為著咱入去遐，成做永遠的祭司長，照麥基洗德的班列。
HEB|7|1||因為此個麥基洗德就是撒冷王，也是至高上帝的祭司。早抵著亞伯拉罕刣贏諸個王倒來的時，給伊祝福的。
HEB|7|2||亞伯拉罕亦將一切所得著的，抽十份一互伊。伊的名翻譯就是義的王，閣是撒冷王，就是平安王。
HEB|7|3||伊無父，無母，無世系，無時日的起頭，無活命的路尾，是親像上帝的子久長啲做祭司。
HEB|7|4||試想，先祖亞伯拉罕將所得著上等的物抽十份一互伊，就彼人尊貴到怎樣！
HEB|7|5||今利未的子孫擔當祭司的職的，雖然及百姓攏是亞伯拉罕的後裔，平平是兄弟，猶久奉命令，照律法對百姓提十份一。
HEB|7|6||總是彼個，無屬利未的世系的，曾對亞伯拉罕提十份一，閣給得著諸個應允的祝福。
HEB|7|7||獨獨序細互序大祝福，這是無通辯駁。
HEB|7|8||今佇遮提十份一的攏是會死的人；若是佇遐是彼個有受干證講，伊是活的；
HEB|7|9||閣也會講得連提十份一的利未，也曾在佇亞伯拉罕來納十份一。
HEB|7|10||因為麥基洗德抵著亞伯拉罕的時，利未猶久佇怹祖的身軀。
HEB|7|11||早百姓受律法是佇利未族祭司的職任下，若對伊會得著完全，就乜使另外閣興起一個祭司，照麥基洗德的班列，無講照亞倫的班列啊？
HEB|7|12||因為祭司的職已經改換，就律法亦的確著改換。
HEB|7|13||因為諸個話所指的是屬佇別個支派，怹中間未曾有人跟隨佇祭壇。
HEB|7|14||是咱的主明明對猶大出；論此個支派，摩西未曾提起祭司的職。
HEB|7|15||閣若照麥基洗德的款式，有興起別個祭司。
HEB|7|16||呣是照肉體誡命的法來設立，是照bē毀壞的活命的權能，就頂面所講的理嶄然卡明。
HEB|7|17||因為有干證伊講：「你永永做祭司照麥基洗德的班列。」
HEB|7|18||因為前的誡命，廢無，是為著伊的軟弱及無利益，
HEB|7|19||（因為律法無做一項到完全）才設立閣卡好的向望；就是咱所對伊來親近上帝的。
HEB|7|20||閣因為伊呣是無對咒誓來設立。
HEB|7|21||怹許個立做祭司，無對咒誓，獨獨此個就對咒誓；因為設立伊的有給伊講：「主咒誓，無退悔，你永永做祭司。」
HEB|7|22||親像按呢，耶穌做閣卡好的約的保認。
HEB|7|23||許個做祭司的，因為互死阻隔，bē會久長，所以著真多人。
HEB|7|24||獨獨此個因為永永佇啲，有bē改換的祭司職。
HEB|7|25||所以凡若對伊就近上帝的人，伊會救怹到完全；因為伊長長活，來替怹祈求。
HEB|7|26||因為此號的祭司頭合咱的欠用，伊是聖、無歹、無垃墋、離開罪人，成做卡高諸個天。
HEB|7|27||伊呣免親像許個祭司頭，著日日代先為著家己的罪，後來為著百姓的罪，來獻祭；因為伊獻本身，就做一下成此個事。
HEB|7|28||因為律法設立軟茈的人做祭司頭；獨獨律法後咒誓的話，設立子永遠做完全的祭司頭。
HEB|8|1||今阮所講，其中第一要緊的，就是咱有親像此號的祭司頭，已經坐佇天頂大威嚴的寶座的大旁，
HEB|8|2||伊做聖所，及真的會幕的差用，此個會幕是主所設的，呣是人所設的。
HEB|8|3||凡若祭司頭攏為著獻禮物及祭祀來設立，所以此個祭司頭亦的確著有所獻。
HEB|8|4||設使伊佇地裡，就無做祭司，因為已經有照律法啲獻禮物的。
HEB|8|5||怹所用來服事的，就是天裡的物的像及影，親像摩西欲造會幕的時，受著命令，講：「你著謹慎，照佇山頂所指示你的款式來造逐項物。」
HEB|8|6||今耶穌已經得著卡尊貴的職，是伊做閣卡好的約的中保；就是用閣卡好的應允來設立的。
HEB|8|7||因為頭一個約若無通嫌，就無想欲立第二個約。
HEB|8|8||因為有嫌怹，就講，主講：你看，時日欲到，我欲及以色列家以及猶大家，成立新的約，
HEB|8|9||呣是照我及怹列祖所立的約，就是佇牽怹的手，導怹出埃及地的時，所立的；因為怹無常常守我的約，我也無看顧怹。這是主所講的。
HEB|8|10||主閣講：諸個日了後，我及以色列家所欲立的約是此個：就是我欲將我的律法下佇怹的頭腦，刻佇怹的心；我欲做怹的上帝；怹欲做我的百姓。
HEB|8|11||怹逐人將來無教示怹本城的百姓及怹逐人的兄弟，講：你著識主；因為對細到大，怹攏欲識我。
HEB|8|12||因為我欲憐憫怹的不義，無閣記念怹的罪惡。
HEB|8|13||既然有講新的，就是互前的約做舊；凡若舊來衰退的，就是將近無去。
HEB|9|1||今彼個前的約亦有服事的禮儀及屬世間的聖殿。
HEB|9|2||因為有備辦會幕，頭前間叫做聖所，彼內面有燈台，及几桌，及排列的餅。
HEB|9|3||第二個帳簾後閣有會幕，叫做至聖所，
HEB|9|4||遐有金香壇，及整個的包金的約櫃，內面有囥嗎哪的金壺，亞倫發芽的枴仔，及約的石碑二塊；
HEB|9|5||櫃頂有榮光的𠼻𡀔兵遮蓋施恩所。此幾項今且免詳細講。
HEB|9|6||諸個物已經齊備，祭司常常入頭前間的會幕，盡諸個服事的事。
HEB|9|7||若是第二間，只有祭司頭逐年一擺家己入去，無一擺無帶血，為著本身及百姓的錯誤來獻。
HEB|9|8||聖神按呢指明，前的會幕猶佇啲的時，入諸個聖所的路猶未顯明。
HEB|9|9||這是欲做現今的譬喻，照按呢有啲獻禮物祭祀，就是bē會互服事的人照良心，來得著完全的。
HEB|9|10||因為許個，以及飲食及逐等號的洗，不過是做肉體的禮儀，設立來聽候改正的時。
HEB|9|11||今基督已經到，做將來諸個好事的祭司頭，經過卡大卡齊全的會幕，呣是人的手所起造，就是無屬佇此世間的；
HEB|9|12||伊亦呣是用羊及牛仔的血，就是用家己的血，入聖所一擺就夠額，得著永遠的贖回。
HEB|9|13||因為牛羊的血，及牛種仔的灰，灑佇無清氣的人，尚且會互怹成聖，到佇肉體清氣，
HEB|9|14||何況基督對永遠的神，獻家己無瑕疵互上帝，伊的血豈無閣卡會清氣恁的良心，脫離諸個死的所行，來服事真活的上帝啊？
HEB|9|15||因為按呢，伊做新約的中保，用死來贖前約的時所犯的罪過，是欲互受召的人得著永遠的業的應允。
HEB|9|16||凡若有遺命的確著有遺命的人死的憑據；
HEB|9|17||因為已經死，就遺命堅固，遺命的人猶活佇啲，就遺命欲豈有力？
HEB|9|18||所以，前的約亦呣是無用血來設立；
HEB|9|19||因為摩西已經照律法將攏總的誡命傳互眾百姓，就捧牛仔及羊的血，以及水及朱紅色的綿及牛膝草，來灑彼本冊，及眾百姓，講：
HEB|9|20||「此個就是上帝所吩咐恁的約的血。」
HEB|9|21||閣亦照按呢用血灑會幕及所用來服事的器具。
HEB|9|22||閣照律法，逐項物差不多攏是用血互伊清氣；若無流血，就無赦免。
HEB|9|23||照天頂的樣所做諸個物，的確著用諸個互伊清氣；就佇天頂的原物，著用比這卡好的祭互伊清氣。
HEB|9|24||因為基督呣是入人的手所造的聖所（做真聖所的影像的），就是入佇真的天，今為著咱諸個顯現佇上帝的面前；
HEB|9|25||伊亦免用家己沓沓獻，親像許個祭司頭逐年用牛羊的血入諸個聖所，
HEB|9|26||若按呢，就基督對創造世間以來，著沓沓受苦。獨獨今佇諸個世代的路尾，伊一擺出現，獻本身做祭，來除去罪。
HEB|9|27||閣照所註定的，人有一擺死，以後有審判。
HEB|9|28||按呢，基督已經一擺抵著獻，來擔當多多人的罪過，欲第二擺對向望伊的人出現來救怹，彼時出現及罪無干涉。
HEB|10|1||因為律法既然有將來好事的影，無許個物的真形，永永bē會用逐年常常啲獻相同的祭，互親近的人得著完全。
HEB|10|2||若是會，就獻祭的事豈無停息嗎？因為服事的人，一下清氣，就良心無閣知有罪。
HEB|10|3||若是對諸個祭物是互人逐年記得罪；
HEB|10|4||因為牛羊的血，bē會除去罪。
HEB|10|5||所以伊來入世間，就講：祭祀禮物你呣愛；你曾給我備辦身軀。
HEB|10|6||燒祭及贖罪祭你無歡喜。
HEB|10|7||彼時我講：你看，我來啦，我的事記載佇冊裡，上帝，我來是欲行你的旨意。
HEB|10|8||頂面已經講：「祭祀及禮物，燒祭及贖罪祭，你呣愛，亦無歡喜（諸個是照律法來獻的）」；
HEB|10|9||後來講：「你看，我來是欲行你的旨意」；伊是除去代先的，欲設立隨後的。
HEB|10|10||佇此個旨意，對耶穌基督一擺獻身軀，咱得著成聖。
HEB|10|11||閣見若祭司逐日徛啲來服事，沓沓獻許個相同的祭，就是永永bē會除去罪的。
HEB|10|12||獨獨基督既然獻一個祭到佇永遠，就坐佇上帝的大旁。
HEB|10|13||以後，聽候伊諸個對敵下做伊的腳踏椅。
HEB|10|14||因為伊用一擺獻祭，互諸個成聖的人永遠做完全。
HEB|10|15||聖神給咱做干證；因為伊已經有講：
HEB|10|16||主講：諸個日了後，我及怹所欲立的約是此個：我欲將我的律法下佇怹的心，刻佇怹的頭腦。
HEB|10|17||後來就講：怹的罪惡，怹的不法，決斷無閣記念。
HEB|10|18||諸個既然赦免，就無閣為著罪獻祭。
HEB|10|19||所以兄弟啊，咱佇耶穌的血既然得著好膽入聖所，
HEB|10|20||對伊所給咱開新及活的路，按帳簾經過的，此個帳簾就是伊的身體。
HEB|10|21||閣既然有大祭司治理上帝的家，
HEB|10|22||咱著用真實的心，充滿的信，心已經受灑免互良心責備，身軀亦已經受清水洗，來親近上帝；
HEB|10|23||咱所向望的已經有承認，今著堅固此個，承認無搖動，因為彼個應允咱的是信實。
HEB|10|24||閣著大家相眷顧，來激起仁愛，及行好。
HEB|10|25||呣通放息恁的聚會，親像有人慣勢按呢，就是著相勸勉，既然看見彼日近，閣卡著按呢。
HEB|10|26||因為咱已經得著真知真理，後來若甘心啲犯罪，就無閣有贖罪的祭；
HEB|10|27||獨獨驚惶來聽候審判及欲吞滅對敵的熱火。
HEB|10|28||棄絕摩西的律法的，有二三人做干證，就互伊死無憐憫，
HEB|10|29||何況睭踏上帝的子，將互本身成聖的約的血做俗物，閣侮慢施恩的聖神，恁想，彼號人應該受的刑罰著加偌重啊！
HEB|10|30||因為咱知是誰有講：「伸冤在我，我欲報應」；閣講：「主欲審判伊的百姓。」
HEB|10|31||陷落佇真活上帝的手，真通驚啊！
HEB|10|32||恁著記得前得著光照了後，忍受患難的大交戰許個日：
HEB|10|33||或是受詈罵、艱苦，互人變弄做戲齣；抑是人受此號的艱苦，恁亦及伊有份。
HEB|10|34||因為人佇鎖鍊的中間，恁曾體貼伊，人搶恁的業，恁歡喜忍受，知家己有閣卡好久長佇啲的業。
HEB|10|35||所以，莫得棄拺恁好膽的心；因為這有大報賞。
HEB|10|36||恁要緊著吞愞，互恁已經行上帝的旨意，後來通受所應允的。
HEB|10|37||因為閣霎仔久若定，彼個啲來的欲到，伊無欲延延；
HEB|10|38||若是我的義人欲對信來活。設使伊勼狹，我的心無歡喜伊。
HEB|10|39||總是咱呣是勼狹致到沈倫的，是有信致到靈魂得救的。
HEB|11|1||信就是所向望者的實在，及未看見的事的憑準。
HEB|11|2||因為佇此個，就古早人有得著干證。
HEB|11|3||對信，咱知諸個世界是對上帝的話來造成；按呢，所看見的，呣是對會看見的來成。
HEB|11|4||對信，亞伯獻祭互上帝，比該隱卡好，對按呢得著干證伊是義，就是上帝看伊的禮物來做干證。閣對此個信，伊死了猶啲講話。
HEB|11|5||對信，以諾受遷徙，致到無見著死，人尋伊bē著，因為上帝遷徙伊；是未遷徙的代先，有得著干證伊互上帝歡喜。
HEB|11|6||設使無信，就bē會互上帝歡喜；因為親近上帝者，的確著信伊有，也是報賞許個求伊的人。
HEB|11|7||對信，挪亞佇未看見的事，已經得著默示，就敬畏，來備辦大船，救伊的家眷。對按呢來定世間的罪，閣得著承接照信的義。
HEB|11|8||對信，亞伯拉罕受召的時就順命令出去，到將來欲得著做業的地；伊出去，呣知欲去叨落。
HEB|11|9||對信，就出外佇所應允的地，親像佇呣是家己的地，徛起佇布棚，及以撒、雅各就是相及承接同一樣的應允的。
HEB|11|10||因為伊向望有地基的城，是上帝所經營起造的。
HEB|11|11||對信，撒拉，雖罔過生產的年歲，猶得著會懷孕，因為伊掠應允伊的做信實。
HEB|11|12||所以對一人閣是親像已經死者生湠，親像天星的多，親像海沙的bē算得。
HEB|11|13||諸個攏是照信來死，未曾得著所應允的；獨獨遠遠看，歡喜來等接，閣家己認佇地上做人客，做出外的。
HEB|11|14||因為按呢講的是表明in teh尋一個祖家。
HEB|11|15||in若數念所對遐出來的地，就有通倒去的機會。
HEB|11|16||總是今in欣慕閣卡好的，就是佇天裡的。所以上帝稱做in的上帝，無掠做見誚，因為已經替in備辦一個城。
HEB|11|17||對信，亞伯拉罕受試的時，獻以撒；就是彼個承受諸個應允的，獻伊獨生的子。
HEB|11|18||曾有給伊講：「對以撒生的欲稱做你的後裔。」
HEB|11|19||因為伊掠做上帝對死人中會互伊復活；所以通譬喻講得著伊對死倒轉來。
HEB|11|20||對信，以撒論將來的事祝福雅各、以掃。
HEB|11|21||對信，雅各臨終的時，給約瑟二個子祝福，倚枴仔來敬拜。
HEB|11|22||對信，約瑟臨終的時，念著以色列的後裔欲出埃及，閣為著伊的骨骸來吩咐。
HEB|11|23||對信，就摩西出世的時，伊的父母因為看見子清秀，囥密伊三月日，亦呣驚王的命令。
HEB|11|24||對信，摩西已經長成呣承認做法老查某子的子。
HEB|11|25||卡愛及上帝的百姓相及受苦難，呣愛暫時享受罪惡的快樂。
HEB|11|26||掠做有份基督的凌辱比埃及的財寶卡貴氣，是向望報賞的緣故。
HEB|11|27||對信，伊離開埃及，無驚王的受氣；堅心忍耐，親像看見所bē看見的主。
HEB|11|28||對信，來設pôaⁿ過節，及抹血的禮，免得剿滅大子的磕著怹。
HEB|11|29||對信，怹過紅海親像行乾地；埃及人試行伊，就沈落去。
HEB|11|30||對信，踅(se̍h)耶利哥城歷過七日，城就倒壞。
HEB|11|31||對信，娼妓喇合用和平接納細作，所以無及呣順趁的人相及滅無。
HEB|11|32||我欲閣講甚麼啊？欲講基甸、巴拉、參孫、耶弗他、及大衛、撒母耳，以及諸個先知，就時無夠額。
HEB|11|33||許個人對信，刣贏諸個國，行公義，得著應允，勒獅的嘴，
HEB|11|34||拍熄火焰，閃避利刀；弱成做強，交戰勇猛，攻破外邦的戰陣。
HEB|11|35||有婦仁人得著怹的親人對死復活。亦有人受酷毒的刑罰，呣願受贖，是愛得著卡好的復活。
HEB|11|36||閣有人受戲弄、鞭拍、以及鎖鍊、關監、諸個試，
HEB|11|37||閣有人受石頭擲，鋸仔鋸，受誘惑的試，互刀刣死，穿綿羊山羊的皮奔波逐所在，抵著喪鄉、患難、暴虐，
HEB|11|38||有的佇曠野、佇山嶺、佇石洞、佇地穴，四界漂流，諸個人是世間bē堪得有的。
HEB|11|39||怹攏已經對信得著干證，若是未曾得著所應允的；
HEB|11|40||因為上帝給咱代先備辦閣卡好的事，是欲互怹若無咱，就bē得著完全。
HEB|12|1||已經有做干證的到許多，親像雲圍咱，就著放下逐號的重擔，及快快纏絆咱的罪，用吞愞，來走所安排佇咱頭前的路站，
HEB|12|2||著注神看耶穌，就是做信的源頭及成尾者。伊為著所安排佇伊頭前的快樂，就無要緊凌辱，忍受十字架，今坐佇上帝寶座的大旁。
HEB|12|3||伊吞愞歹人親像按呢橫逆伊，恁著想伊，免得恁的心失志來厭倦。
HEB|12|4||恁及罪惡相對敵，猶未曾抵當到流血。
HEB|12|5||閣恁bē記得彼個用理氣勸恁親像勸子的話，講：我的子啊，主的警戒莫得看輕，互伊責備莫得失志；
HEB|12|6||因為主所疼的，就警戒伊，閣凡所接納的子，就用鞭拍伊。
HEB|12|7||恁啲吞愞，是做警戒的路用，上帝款待恁親像子。豈可有子無互老父警戒啊？
HEB|12|8||眾子所有份的警戒，恁若無受著。就是偷生者，呣是子。
HEB|12|9||閣咱曾有肉體的父警戒咱，咱尚且敬畏伊，何況咱的神的父，豈呣閣卡著降服伊來得著活嗎？
HEB|12|10||因為許個是暫時出在家己的意思來警戒咱；獨獨此個是為著咱的利益，互咱有份佇伊的聖潔。
HEB|12|11||見若警戒的事，佇當時照看呣是歡喜，是憂悶；若是後來就佇許個對警戒來練達的人結平安的果子，就是義的果子。
HEB|12|12||所以，腳酸、手軟的，恁著互伊勇健；
HEB|12|13||為著恁的腳，備辦直直的路，免得跛腳的人歪斜，反轉互伊得著醫好。
HEB|12|14||著致意及眾人和睦，以及成聖；因為若呣是聖無人會見著主。
HEB|12|15||亦著謹慎，驚了有人失落上帝的恩；驚了有苦的根發生來攪擾恁，致到多多人染垃墋；
HEB|12|16||驚了有淫亂的，抑是沈溺世情的，親像以掃，伊因為一頓食賣大子的業。
HEB|12|17||因為恁知伊後來愛承接祝福的時，有抵著棄拺，因為伊尋無反悔的地步，雖然流目屎迫切求，亦bē得著。
HEB|12|18||今恁所到的呣是會摸得；有火焰的山、及密雲、黑暗、大風、
HEB|12|19||號頭的音、言語的聲。聽見的人，求莫得閣及怹講；
HEB|12|20||因為所命令的，怹當bē住，是講：「就若走獸倚著山，也著用石頭擲死。」
HEB|12|21||閣所看見極其通驚，致到摩西講：「我不止驚到愕愕惙。」
HEB|12|22||獨獨恁所到的就是郇山，真活上帝的城，天頂的耶路撒冷。
HEB|12|23||萬萬的天使，許個有名記佇天裡的大子的聚會及公會，審判眾人的上帝得著齊全的義人的靈魂，
HEB|12|24||新約的中保耶穌，及所灑的血；此個血所講的比亞伯卡好。
HEB|12|25||謹慎，莫得拒絕對恁講的。因為，佇地裡來傳命令的，若拒絕伊，尚且bē會逃閃，何況咱違背對天傳命令的啊？
HEB|12|26||當時伊的聲互地振動，若是今有應允講：「猶有一擺我呣若互地搖泏，亦欲互天搖泏。」
HEB|12|27||所講猶有一擺，是指明受振動的物，就是受造的物欲抵著遷徙，互許個無受振動的長長佇啲。
HEB|12|28||所以咱得著bē會振動的國，著有恩惠，通用虔誠、敬畏來服事，互上帝歡喜。
HEB|12|29||因為咱的上帝就是炎炎的火。
HEB|13|1||兄弟的相疼著久長。
HEB|13|2||莫得bē記得接待人客；因為對按呢曾有接待著天使，亦呣知的。
HEB|13|3||著數念諸個受關者，親像及怹相同關；數念受暴虐者，是恁亦有身軀。
HEB|13|4||婚姻，人人著尊重，床無垃墋；因為私通行淫的人，上帝欲審判伊。
HEB|13|5||心志呣通貪財，掠所有的做夠額；因為上帝有講：「我決斷無放拺你，決斷無離開你。」
HEB|13|6||所以咱通好膽講：主就是幫助我的，我無欲驚惶；人欲啥法得我奈何？
HEB|13|7||前引導恁、用上帝的道理傳互恁的人，恁著數念怹，看怹行做的結局，來學怹的信。
HEB|13|8||耶穌基督昨日、今仔日同一樣，直到代代。
HEB|13|9||恁莫得互插雜各樣的教所遷徙；因為心對恩典來堅固才是好，呣是對許個食物。因為用工佇許個物的無利益。
HEB|13|10||咱有祭壇，服事佇會幕的無權通食伊。
HEB|13|11||因為精牲的血互祭司頭帶入聖所來贖罪；許個精牲的身體就燒佇營外。
HEB|13|12||所以，耶穌因為欲用家己的血互百姓成聖，亦受苦佇城門外。
HEB|13|13||按呢，咱亦著出營外，來就近伊，受伊所受的凌辱。
HEB|13|14||因為佇遮咱無久長佇啲的城，是尋彼個將來的。
HEB|13|15||所以著對耶穌，常常用謳咾做祭獻互上帝，這就是承認主名的嘴唇所結的果子。
HEB|13|16||獨獨行好及相供給，恁呣通bē記得，因為此號的祭是上帝所歡喜的。
HEB|13|17||引導恁的，恁著聽趁順服怹；因為怹為著恁的靈魂警醒，是將來著家己排列的。恁著互怹用歡喜來做，無用吐氣；因為此個無利益恁。
HEB|13|18||恁著替阮祈禱，阮信家己有照良心，凡事愛照正直來行。
HEB|13|19||我益發勸恁行按呢，互我通卡緊閣就近恁。
HEB|13|20||今願平安的上帝，就是曾佇永遠的約的血、對死人中導羊群的大牧者──咱的主耶穌閣起來，
HEB|13|21||互恁佇逐項好事完全，來行伊的旨意；閣對耶穌基督佇咱的心內行代誌，得著歡喜佇伊的面前。願榮光歸佇伊，代代無息。阿們！
HEB|13|22||兄弟啊，我寫短短的批互恁，勸恁接納我勸勉的話。
HEB|13|23||恁著知，咱的兄弟提摩太已經得著解放；伊若緊緊來，我欲及伊去見恁。
HEB|13|24||請恁請安諸個引導恁的人及眾聖徒。有意大利的人請安恁。
HEB|13|25||願恩典及恁眾人佇啲。阿們！
JAM|1|1||上帝及主耶穌基督的奴僕雅各請安十二支派四散徛起者。
JAM|1|2||我的兄弟啊，恁陷落佇多多樣的試煉，著攏掠做歡喜；
JAM|1|3||因為知恁信的經驗，會生出吞愞。
JAM|1|4||獨獨吞愞著互伊到成功，互恁完全、齊備，無所欠缺。
JAM|1|5||恁中間若有人欠缺智慧，著對彼個白白互眾人、也無嫌人的上帝，祈求就欲互伊。
JAM|1|6||獨獨著用信來求，攏無僥疑；因為僥疑的人，譬喻親像海湧互風拍，來起落。
JAM|1|7||彼號人免拍算對主有通得著甚麼。
JAM|1|8||二樣心的人，佇所行一切的路無定準。
JAM|1|9||卑微的兄弟著對伊的高升，來誇口；
JAM|1|10||好額的對伊的卑微，也著按呢；因為伊欲過去，親像草的花。
JAM|1|11||因為日出，及燒的風，互彼個草乾，花謝，伊的媠就無去；好額人，佇伊的所行也欲按呢衰退。
JAM|1|12||抵著試來忍受的人有福氣，因為既然經過試驗，欲得著活命的冕旒；就是主所應允互疼伊的人的。
JAM|1|13||抵著試的人，莫得講：「我是互上帝所試」；因為上帝無互歹所試，伊家己也無試人。
JAM|1|14||獨獨逐人抵著試，攏是互家己私慾所迷所釣。
JAM|1|15||私慾已經懷孕，就生罪惡；罪惡已經長成，就生出死無。
JAM|1|16||我所疼的兄弟啊，莫得錯誤。
JAM|1|17||見若好的賞賜及完全的恩賜攏是對頂面，對眾項光的父落來；伊無變換，也無轉踅(se̍h)的影。
JAM|1|18||伊照家己的意思，曾用真理的道生咱，欲互咱佇伊所造者的中間做親像頭水的果子。
JAM|1|19||我所疼的兄弟啊，恁知此個。若是逐人論到聽著緊，講話著慢，受氣也著慢，
JAM|1|20||因為人的受氣無成上帝的義。
JAM|1|21||所以，恁除去攏總腌臢及過額的惡毒，著用溫柔來接納所種佇內面的道理，就是會救恁的靈魂的。
JAM|1|22||恁著做行道理的，呣是干單聽的，來家己騙。
JAM|1|23||因為聽道理若無行的，譬喻親像人佇鏡裡詳細看伊本然的面，
JAM|1|24||看過了，就做伊去，連鞭bē記得伊生做甚麼款。
JAM|1|25||若是人注神佇彼個齊全的律法，就是互人自由的，也長長住佇彼個，呣是聽了bē記得的，是實在啲用工的，此號人佇伊的所做欲有福氣。
JAM|1|26||若有人掠家己做敬虔，也無約束伊的舌，就是騙伊家己的心，此號人的敬虔是空空。
JAM|1|27||獨獨眷顧孤兒寡婦佇怹的患難中，閣家己守，無互世俗染著，這佇父上帝的面前，就是做清氣無垃墋的敬虔。
JAM|2|1||我的兄弟啊，恁守咱的主耶穌基督榮光的主的信，呣通用外貌取人。
JAM|2|2||若有人掛金手指，穿媠衫，入恁的會堂；也有喪鄉人穿破爛的衫平平入；
JAM|2|3||恁就看穿媠衫的，給伊講：「你坐此個頂位」；也給喪鄉者講：「你徛彼位」，抑是「坐我的腳踏椅下」。
JAM|2|4||這豈呣是心內有增差，用歹念頭來分別嗎？
JAM|2|5||我所疼的兄弟，著聽啊，上帝豈呣是揀世間喪鄉的，互怹佇信做好額，來承接伊所應允欲互疼伊的人的國嗎？
JAM|2|6||若是恁就凌辱喪鄉人。富人豈呣是脅制恁，家己拖恁到審判廳？
JAM|2|7||豈呣是謗瀆恁所互人叫尊貴的名嗎？
JAM|2|8||照聖經所記載：「著疼厝邊親像家己。」恁若守此個至好的法到盡，才是好。
JAM|2|9||獨獨恁若用外貌取人，就犯罪，互律法定做犯法的。
JAM|2|10||因為見若全守律法，也對一條跋倒，就是犯著眾條。
JAM|2|11||因為講「莫得姦淫」的，也講「莫得刣人」；若恁無姦淫，也有刣人，是做犯著律法的人。
JAM|2|12||恁既然欲照互人自由的律法受審判，就著照按呢講照按呢行。
JAM|2|13||因為人無憐憫人，當審判也無得著憐憫；憐憫贏過審判來誇口。
JAM|2|14||我的兄弟啊，人講有信，也無行，有甚麼利益？此號信會救伊嗎？
JAM|2|15||若有兄弟抑是姊妹，無通穿，無通食；
JAM|2|16||恁中間有人給怹講：「通安然去！願恁穿燒、食飽」；也竟然無用身軀所欠用的互怹，有甚麼利益？
JAM|2|17||按呢，信若無行就家己是死。
JAM|2|18||欲有人講：「你有信，我有行；你無用行著互我看你的信，我就對我的行，互你看我的信。」
JAM|2|19||你信上帝只有一個，這是好；許個鬼也信，來愕愕惙。
JAM|2|20||謊譀的人啊，無有行的信就是空空，你愛知嗎？
JAM|2|21||咱的祖亞伯拉罕獻伊的子以撒佇壇頂，豈呣是對所行來得著稱做義嗎？
JAM|2|22||可見信及伊的行平平進行，閣信對行來得著完全。
JAM|2|23||就應驗聖經所講：「亞伯拉罕信上帝，就給伊算做義。」伊閣得著稱做上帝的朋友。
JAM|2|24||對按呢看，人得著稱做義是對所行，呣是干單對信。
JAM|2|25||娼妓喇合接納使者，互怹對別條路出，豈呣是猶原對所行來得著稱做義？
JAM|2|26||因為親像身軀若無神就是死，信無行也是死。
JAM|3|1||我的兄弟啊，呣通多多人做先生，因為知咱欲受卡重的審判。
JAM|3|2||因為咱眾人佇多多項跋倒；佇講話無跋倒的，就是做完全的人，也會約束伊通身軀。
JAM|3|3||咱下馬咬韁佇馬的嘴，互怹順趁咱，就管轄怹通身軀。
JAM|3|4||閣你看，許個船雖然許大隻，互大風掃伊，猶原是用細細的舵，互伊轉越照舵公的意思所愛。
JAM|3|5||按呢，舌是細細的體，猶久講大話。你看，小可的火燒樹木偌多啊！
JAM|3|6||舌就是火，佇咱百體中做不義的世界，拍垃墋通身軀，一生的行動對伊發火，伊家己的火是對地獄發。
JAM|3|7||因為逐類的走獸、飛鳥、蟲thōa、水族，攏受制壓，也已經互人類制壓；
JAM|3|8||獨獨舌無人會制壓，是無停歇的歹物，有死的毒滿滿。
JAM|3|9||咱用伊謳咾主、就是父，閣用伊咒詛人，就是照上帝的款式來創造者。
JAM|3|10||謳咾及咒詛像一個嘴出。我的兄弟啊，這是呣應該！
JAM|3|11||水泉豈會對像一孔流出甜的苦的嗎？
JAM|3|12||我的兄弟啊，無花果樹會生橄欖嗎？抑是葡萄樹會生無花果嗎？按呢對鹹的流出飷(chiáⁿ)的也bē會。
JAM|3|13||恁中間是誰有智慧見識的啊？就著用智慧的溫柔，對好的品行來顯明伊的所行。
JAM|3|14||恁心內若囥惡毒的怨妒及相爭，就莫得誇口，莫得白賊來逆真理。
JAM|3|15||此號智慧呣是對頂面來的，是屬佇罪，屬佇血氣，屬鬼的款。
JAM|3|16||因為佇甚麼所在有怨妒及相爭，就佇遐有擾亂及一切的歹事。
JAM|3|17||獨獨對頂面的智慧，一是清潔，猶的是和平，溫柔好商量，有憐憫及好的果子滿滿，無偏袒，無假好。
JAM|3|18||閣義的果子是在佇和平，給行和平的人來種。
JAM|4|1||恁中間諸個爭戰對叨落來，諸個相爭對叨落來？豈呣是對恁的宴樂，交戰佇恁百體中的來嗎？
JAM|4|2||恁貪戀，也無所有；恁刣人、怨妒，也bē得著。恁相爭爭戰，恁無所有，因為恁無求。
JAM|4|3||恁求也無得著，因為濫糝求，是欲開用伊佇恁的宴樂。
JAM|4|4||恁諸個淫婦啊，豈呣知及世間做朋友是及上帝做對敵嗎？所以見若愛做世間的朋友的，就是做上帝的對敵。
JAM|4|5||抑是恁拍算聖經是空空講嗎？伊所賞賜咱的神，豈戀慕到佇怨妒嗎？
JAM|4|6||若是伊賞賜卡大的恩，所以講：上帝抵敵驕傲者，賞賜恩互謙卑者。
JAM|4|7||所以，恁著順服上帝。也著抵敵魔鬼，伊就走閃恁。
JAM|4|8||親近上帝，伊就親近恁。恁犯罪者，著洗恁的手！二樣心的人，著清氣恁的心！
JAM|4|9||著憂苦、哀傷、啼哭，恁的笑著換做哀傷，恁的歡喜著換做憂悶。
JAM|4|10||著家己謙卑佇主的面前，伊就欲高升恁。
JAM|4|11||兄弟啊，莫得相誹謗。誹謗兄弟，抑是批評伊的兄弟的，就是誹謗律法，批評律法。你若批評律法，就呣是行律法的，就是做批評的。
JAM|4|12||立法的、批評的，只有一個，伊會救也會滅。你是甚麼人，啲批評厝邊啊？
JAM|4|13||今，恁啲講：「今仔日抑是明仔日，阮欲去某個城，住佇遐一年久，做生理趁錢。」
JAM|4|14||若是明仔日的事，恁猶呣知。恁的活命是怎樣？恁是雲霧暫時出現，後來就無看見。
JAM|4|15||恁卡好著按呢講：「主若願，阮就會活，也欲做此項、彼項。」
JAM|4|16||今恁用諸個品嗙的事啲誇口；凡若此號的誇口攏是歹。
JAM|4|17||所以知有好著行，也呣行的，就是伊的罪。
JAM|5|1||今，恁富人，著為著欲到佇恁的苦難，來啼哭、喉叫。
JAM|5|2||恁的錢財已經敗壞，恁的衣裳著蛀蟲。
JAM|5|3||恁的金銀生銹；彼個銹欲做干證來攻擊恁，也欲食恁的肉，親像火燒。恁佇諸個路尾日已經積聚財寶。
JAM|5|4||你看，收割恁的園者的工錢，恁所呣互怹來剋虧人的，有聲啲喉叫，閣收割的人諸個哀怨的聲透入萬軍的主的耳孔。
JAM|5|5||恁佇地上曾宴樂、奢侈，養恁的心佇殺戮的日。
JAM|5|6||彼個義人恁曾定伊的罪，來刣死伊，伊也無抵敵恁。
JAM|5|7||兄弟啊，所以恁著常常吞愞，到佇主的降落。你看，作穡人聽候地上寶貝的土產，常常吞愞啲聽候伊到得著秋霖春雨。
JAM|5|8||恁也著常常吞愞，堅固恁的心，因為主的降臨近啦。
JAM|5|9||兄弟啊，莫得相怨妒，免得恁受審判。你看，審判司已經徛佇門口。
JAM|5|10||兄弟啊，許個託主的名來講的先知，恁著取怹做受患難吞愞的模樣。
JAM|5|11||許個曾吞愞的人，咱講怹有福氣。恁曾聽見約伯的吞愞，閣看主到尾怎樣，就是主滿腹的慈悲及憐憫。
JAM|5|12||獨獨我的兄弟啊，第一要緊，莫得咒誓；莫得指天，抑是地，抑是別項物來咒誓。恁的，是，著做是；呣是，做呣是，免得恁抵著擬罪。
JAM|5|13||恁中間有人受苦嗎？伊著祈禱；有人歡喜無？伊著吟詩。
JAM|5|14||有人破病無？伊著叫教會的長老；佇主的名用油抹伊，近倚伊來祈禱。
JAM|5|15||有信的祈禱欲救破病的人，主欲互伊起來；伊若有罪，欲赦免伊。
JAM|5|16||恁著相對認罪，相替祈禱，通得著醫好。義人的祈禱，伊的力量有大功效。
JAM|5|17||以利亞是及咱同情的人，伊切切求莫得落雨，就無落雨佇地裡歷過三年閣六月日。
JAM|5|18||伊閣祈禱，天就落雨，地就出土產。
JAM|5|19||我的兄弟啊，恁中間若有失迷真理的，有人互伊越轉，
JAM|5|20||通知互一個罪人對迷路倒轉的，會救伊的靈魂出死，閣會遮蓋多多罪過。
1PE|1|1||耶穌基督的使徒彼得批寄互四散徛起佇本都、加拉太、加帕多家、亞西亞、庇推尼受揀選的出外人，
1PE|1|2||就是照父上帝的代先知，在佇神的感化做聖，到佇順服，閣得著耶穌基督的血灑的。願恩典、平安加添多多互恁。
1PE|1|3||願咱的主耶穌基督的上帝，也是伊的父得著謳咾！伊照伊的大憐憫，用耶穌基督對死人中復活，曾重再生咱，來得著活的向望，
1PE|1|4||也得著續接boe敗壞、boe垃墋、boe衰退的業、為著恁保守佇天裡的。
1PE|1|5||恁是對信互上帝的權能保護，到得著拯救、是便便佇末期欲顯明的。
1PE|1|6||因為按呢，恁真快樂；雖然現今，若應該著佇百樣的試煉來暫時憂悶，
1PE|1|7||互恁的信的經驗，比彼個曾過火鍛煉，也猶原會敗壞的金猶卡寶貝的，佇耶穌基督顯現的時，得著謳咾、榮光、尊貴。
1PE|1|8||恁呣曾看見伊，也疼伊；現今無看見，猶久信伊，就對彼個講bē出、滿滿有榮光的歡喜來快樂；
1PE|1|9||得著恁信的結局，就是神魂的得救。
1PE|1|10||論此個救，代先講論欲到佇恁的恩許個先知也有勤勤查考講究，
1PE|1|11||基督的神踮佇怹的，代先干證基督所抵著的艱苦，及後來諸個榮光，怹查考神所指明的是甚麼期，抑是甚麼款式的期。
1PE|1|12||怹得著指示，知呣是為著家己，是為著恁諸個。來做差用佇諸個代誌，就是現今許個倚靠對天所差的聖神來傳福音互恁的人，所有給恁講的；天使也致意省察諸個事。
1PE|1|13||所以恁的心著縖腰，著節制，專心向望佇耶穌基督顯現的時所欲賞賜恁的恩典。
1PE|1|14||親像順趁的子，無趁早前佇恁呣知影的時的私慾。
1PE|1|15||就是親像召恁的是聖，恁本身也著做聖佇一切的行做。
1PE|1|16||因為有記載講：「恁著做聖，因為我是聖。」
1PE|1|17||無用外貌取人、是照逐人的行做來審判的，恁若求叫伊做父，就著存驚畏來經過恁寄腳佇世間的時陣，
1PE|1|18||因為知恁受贖，脫出對祖公所流傳空空的行做，呣是用會敗壞的物，或是銀抑是金，
1PE|1|19||是用寶血，親像無瑕疵、無污穢的羊仔的就是基督的血。
1PE|1|20||伊佇未創造世間的時是所代先知的，就佇諸個時的路尾為著恁著現的。
1PE|1|21||恁對伊來信上帝，就是互伊對死人中復活的、也互伊榮光，致到恁的信及向望向佇上帝。
1PE|1|22||恁對順趁真理，已經清氣恁的神魂，致到疼兄弟無假，就著對心切切相疼。
1PE|1|23||恁已經重頭生，呣是對會敗壞的種，是對bē敗壞的種，對上帝的道理是活是久長佇啲的。
1PE|1|24||因為肉體攏親像草；伊的榮光攏親像草的花。草乾，花謝；
1PE|1|25||獨獨主的話永遠佇啲。此個話就是所傳互恁福音的話。
1PE|2|1||所以，恁除去攏總的惡毒，以及攏總的詭譎、及假好、及怨妒，及攏總誹謗的話，
1PE|2|2||就著親像抵仔生的嬰仔欣慕神靈專的奶，互恁對長大到得著救。
1PE|2|3||恁若試著知主是慈善，就著按呢。
1PE|2|4||伊是活石，互人棄拺，若是互上帝揀選、珍重。
1PE|2|5||恁就近伊，也親像活石，起做神靈的厝，做聖的祭司班，來獻神靈的祭，對耶穌基督會互上帝歡喜接納的。
1PE|2|6||因為聖經有記載講：看啊！我用所揀選、所珍重的厝角頭要緊的石下佇郇城；信伊的人不致見誚。
1PE|2|7||按呢，彼個寶貝是歸佇恁信的人，若是佇許個呣信的人就：起厝的師傅所棄拺的石，成做厝角的頭塊石。
1PE|2|8||又閣：做跋倒人的石，礙著人的石磐。怹呣順趁道理，來跋倒；會到按呢是本定著啲。
1PE|2|9||獨獨恁是揀選的族，是王也是祭司，是聖的邦國，是上帝家己的百姓，互恁傳報彼個召恁出黑暗入伊美妙的光者的好德。
1PE|2|10||恁前呣是百姓，今是上帝的百姓；前無受憐憫，今有得著憐憫。
1PE|2|11||所疼的兄弟啊，恁做寄腳，出外的人。我勸恁著禁戒肉體的私慾；就是攻擊靈魂的。
1PE|2|12||恁佇外邦中，行做著端正，互怹看見恁端正的品行，就佇怹所誹謗恁做行歹的事，怹通佇鑑察的日歸榮光上帝。
1PE|2|13||恁為著主，著降服見若人所設的，或是王，是上大的，
1PE|2|14||或是官府是伊所差來刑罰歹人謳咾好人的。
1PE|2|15||因為上帝的旨意是按呢，就是恁行好，來塞密戇人的呣知影。
1PE|2|16||做自由的，也呣是用自由做惡毒的遮蓋，就是做上帝的奴僕。
1PE|2|17||著尊敬眾人，疼眾兄弟，驚畏上帝，尊敬君王。
1PE|2|18||做奴僕的，凡事著驚惶順服主人；呣若佇善良溫純的，連佇乖僻的也著按呢。
1PE|2|19||因為人受冤枉，若是為著天良向上帝來擔憂，這是通謳咾。
1PE|2|20||因為恁若犯罪受拍來忍受，有甚麼可取？恁若行好受苦來忍受，這佇上帝的面前是通謳咾。
1PE|2|21||因為恁受召本是欲按呢；因為基督也替恁受苦，留模樣互恁，欲互恁隨伊的腳步。
1PE|2|22||伊無犯罪，嘴內無詭譎。
1PE|2|23||互人罵無倒罵人；受苦無放刁，獨獨將本身交託彼個照公義審判者。
1PE|2|24||伊佇柴裡，親身擔當咱的罪佇伊的身軀，互咱向罪彼面死的人會向義此面來活。對伊的傷痕，恁得著醫好。
1PE|2|25||因為恁前親像羊迷路，若是今歸佇恁靈魂的牧者，也是監督。
1PE|3|1||恁做婦仁人的，也著按呢順服家己的丈夫；設使有的無趁道理，雖然無用講話，也通用婦仁人的所行得著怹來趁；
1PE|3|2||因為看見恁清潔驚畏的所行。
1PE|3|3||恁的妝飾呣通用外面的辮頭毛，及掛金器，抑是穿衣服做妝飾，
1PE|3|4||就是用心內隱密的人，穿溫柔、恬靜的心神做bē敗壞的衣服；這佇上帝的面前是真寶貝。
1PE|3|5||因為在早聖的婦仁人就是向望上帝的也是按呢家己妝飾，順服家己的丈夫，
1PE|3|6||親像撒拉順趁亞伯拉罕，稱伊做主。恁若行好，無搭嚇來驚惶，就做伊的查某子。
1PE|3|7||恁做丈夫的，也著按呢照智識及婦仁人相及踮，尊敬伊是卡軟茈的器具，也是相及承接活命的恩。互恁的祈禱無抵著阻擋。
1PE|3|8||到底大家著同心，相體貼，相疼親像兄弟，憐憫謙卑。
1PE|3|9||無用歹報歹，抑是詈罵報詈罵，反轉著祝福；因為恁受召，是欲互恁承接祝福。
1PE|3|10||因為：人若愛欲惜活命，閣見著福氣的日，就著禁止嘴舌無歹，嘴唇無講詭譎；
1PE|3|11||著離開歹來行好，尋和平，來追趇伊。
1PE|3|12||因為，主的目睭看義人，伊的耳孔聽怹的祈禱。若是主的面鑑察行歹的人。
1PE|3|13||恁若為著好來熱心，是誰會害恁？
1PE|3|14||總是恁若因為義來受苦，就有福氣。莫得驚怹的威風，也莫得迫腹；
1PE|3|15||獨獨恁心內著掠基督做主尊伊做聖。見若有人問恁所向望的因由，就著不時便便，用溫柔及驚畏來分訴；
1PE|3|16||著存無通責備的良心，才恁佇叨落一項事受誹謗，就佇彼項事會互許個誣賴恁踮佇基督的好品行的，家己受見誚。
1PE|3|17||因為上帝的旨意若愛按呢，就恁行好來受苦，比行歹來受苦卡好。
1PE|3|18||因為基督也一擺為著罪受苦，義的替不義的，是欲導咱到佇上帝。論肉體，就受死；論神，就得活。
1PE|3|19||佇彼個神也曾去傳道理互監內許個神，
1PE|3|20||就是早呣信趁的，當上帝吞愞聽候佇挪亞的日、啲備辦大船的時。入彼內面的人少少，只有八個對水得救。
1PE|3|21||此個所關照的洗禮，今也救恁；呣是除去肉體的垃墋，就是無通責備的良心向上帝來求，是對耶穌基督的復活。
1PE|3|22||伊已經去天裡，今佇上帝大旁；諸個天使及有權柄的，有氣力的，降服伊。
1PE|4|1||今基督既然佇肉體受苦，就恁也著用此號心志做戰器，因為已經佇肉體受苦的，有及罪息。
1PE|4|2||致到恁此霎以後，佇肉體猶活的時日無趁人的私慾，是趁上帝的旨意。
1PE|4|3||因為以前的日恁趁外邦人的意愛，行佇邪淫、私慾、酒醉、放縱、宴樂，及諸個逆法拜偶像的事，時已經夠額啦。
1PE|4|4||今恁呣及怹走到佇平平放蕩的極頭，怹就為著按呢奇怪，來誹謗。
1PE|4|5||怹欲對彼個便便欲審判活人死人的主來家己排列。
1PE|4|6||因為，福音也曾傳互死人，是欲互怹佇肉體照人受審判，佇神照上帝會活。
1PE|4|7||若是萬事的結局近啦。所以，著自在，節制來祈禱。
1PE|4|8||第一要緊，大家著切切相疼，因為疼是遮蓋多多罪過。
1PE|4|9||大家相接待，莫得耦耦唸。
1PE|4|10||逐人照所受的恩賜相服事，做上帝百般恩典的管家。
1PE|4|11||若有宣講的，著親像宣講上帝的詔命；有相服事的，著親像用上帝所賞賜的力，互上帝對耶穌基督佇萬事會得著榮光。伊有榮光、有權能，到代代無息。阿們！
1PE|4|12||所疼的兄弟啊，佇恁中間所有親像火的試煉，呣通奇怪伊（那親像抵著非常的事）；
1PE|4|13||獨獨著因為有份佇基督的艱苦，來歡喜；互恁也佇伊榮光顯現的時，歡喜快樂。
1PE|4|14||恁為著基督的名互人罵，有福氣；因為榮光的神就是上帝的神安息佇恁。
1PE|4|15||因為恁中間呣通有人為著做兇手、做賊、行歹，抑是因為插別人的事來受苦。
1PE|4|16||總是人若為著是基督徒來受苦，就莫得見誚，著佇此個名歸榮光上帝。
1PE|4|17||因為時到啦，審判對上帝的家代先。若是對咱起頭，就許個呣信趁上帝福音的人，怹的結局欲怎樣啊？
1PE|4|18||義的人若僅僅得救，就無敬虔的及有罪的人欲徛佇甚麼所在啊？
1PE|4|19||所以，照上帝的旨意受苦的著用好品行，將怹的靈魂交代信實造化的主。
1PE|5|1||所以恁中間的長老我苦勸怹，我也同做長老，也做基督受苦的干證，也相及有份啲欲顯現的榮光：
1PE|5|2||恁著照顧佇恁中間上帝的羊群，來監督伊；呣是對勉強，是甘心照上帝；呣是為著呣合宜的錢，是對歡喜的意思；
1PE|5|3||也呣是佇所交代恁的做主，是做羊群的模樣。
1PE|5|4||就大牧者顯現的時，恁欲得著bē衰退榮光的冕旒。
1PE|5|5||按呢恁少年人，著降服長老。恁大家也攏著用謙遜做衫穿，來相服事；因為上帝抵敵驕傲者，施恩互謙卑者。
1PE|5|6||所以，著家己謙卑，佇上帝大氣力的手下，互伊到時高升恁。
1PE|5|7||恁用凡所掛慮的交付伊，因為伊關心佇恁。
1PE|5|8||著節制，著警醒。恁的對敵就是魔鬼，親像哮的獅，四界行，啲尋所通吞食者。
1PE|5|9||恁對信堅固著抵當伊，知恁眾兄弟佇世間也經過此樣的苦難。
1PE|5|10||閣萬項恩典的上帝就是曾佇基督召恁，得著伊永遠的榮光的，佇恁暫時受苦的了後，家己欲互恁齊全、堅固、勇健。
1PE|5|11||權能歸伊，到代代。阿們！
1PE|5|12||我看西拉做盡忠的兄弟，對伊寫短短的批互恁，來苦勸恁，也干證此個是上帝真的恩。恁著徛在佇此個。
1PE|5|13||踮佇巴比倫相及受揀選的，以及我的子馬可請安恁。
1PE|5|14||恁著用仁愛的相唚來相請安。願恁踮佇基督的人攏得平安！
2PE|1|1||耶穌基督的奴僕，也是伊的使徒西門彼得，批寄互許個及阮相及得著同一樣寶貝的信，佇咱的上帝及救主耶穌基督的義的。
2PE|1|2||願恩典、平安，對恁深知上帝及咱的主耶穌，加添多多互恁。
2PE|1|3||因為上帝的權能已經用一切關係活命及敬虔的事賞賜咱，對佇深知彼個用家己的榮光及好德召咱者。
2PE|1|4||對諸個已經有寶貝及極大的應允賞賜咱，欲互恁對諸個應允脫離世間對私慾所致的敗壞，得著有份佇上帝的性情。
2PE|1|5||為著按呢，恁著盡力殷勤；佇恁的信，加添好德；佇好德，加添智識；
2PE|1|6||佇智識，加添撙節；佇撙節，加添吞lun；佇吞lun，加添敬虔；
2PE|1|7||佇敬虔，加添疼兄弟；佇疼兄弟，加添疼眾人。
2PE|1|8||因為恁若有諸個到充滿，就欲互恁佇深知咱的主耶穌基督不致貧憚無結實。
2PE|1|9||因為無諸個的人，就睛暝，只有看近近，已經boe（勿會）記得伊前的罪有洗清。
2PE|1|10||兄弟啊，所以著閣卡殷勤，來堅固恁的受召、受揀。因為恁行諸個，就永遠boe（勿會）跋倒；
2PE|1|11||是對按呢，欲大大賞賜恁入咱的救主──耶穌基督永遠佇teh的國。
2PE|1|12||所以恁雖然已經知諸個事，閣堅固佇所有的真理，我欲常常互恁記得。
2PE|1|13||我猶踮佇此個布棚的時，點醒恁互恁會記得，我拍算是應該；
2PE|1|14||家己知拆我的布棚的時近啦，照咱的主耶穌基督所指示我的。
2PE|1|15||我也欲殷勤，互恁佇我過世的了後，不時會記得諸個事。
2PE|1|16||因為阮平素互恁知咱的主耶穌基督的權能及伊的降臨，呣是用奇巧無影跡話，就是親目看見伊的大威嚴。
2PE|1|17||因為伊對父上帝得著尊貴榮光，彼時對極大的榮光有此號聲，到佇伊講：「此個是我疼的子，我所歡喜的。」
2PE|1|18||此個聲對天出，阮及伊佇聖山的時聽見。
2PE|1|19||閣咱有先知的話會閣卡堅固，恁致意諸個是好，親像燈照佇黑暗，到佇天光，啟明星出現佇恁的心的時。
2PE|1|20||第一，著先知，見若聖經中先知的話無通趁私奇的意思來開拆；
2PE|1|21||因為未有先知的話對人的意思出，就是對上帝來的人，互聖神感動來講。
2PE|2|1||若是佇百姓的中間曾有假的先知，按呢佇恁的中間也啲欲有假的先生，暗靜引進許個害人到沈淪的異端入來，就贖回怹的主宰怹也呣認，家己取緊緊到的沈淪。
2PE|2|2||欲有多多人趁怹的邪淫，真理的路欲為著怹來受誹謗。
2PE|2|3||怹對貪心欲造作話來lut恁。對早以來怹的審判無延延(iân-chhiân)，怹的沈淪無歇睏。
2PE|2|4||因為上帝既然無惜犯罪的天使，是㧒怹佇暗府，交怹佇黑暗的坑，收禁啲聽候審判。
2PE|2|5||閣無惜古早的世界，互大水到佇許個無敬虔的人的世界，獨獨保護宣傳義理的挪亞彼八人。
2PE|2|6||閣互所多瑪、蛾摩拉許個城，做火灰，擬定怹滅無，下啲做後世代無敬虔的人的鑑戒；
2PE|2|7||獨獨拯救義人羅得，就是常常為著誣理的人邪淫的所行來深深憂悶的。（
2PE|2|8||因為此個義人徛起佇怹中間，也看見也聽見日日因為怹不法的所做，來苦楚伊義的心。）
2PE|2|9||主知通拯救敬虔的人脫離誘惑，也知通收禁不義的人到審判的日，受刑罰。
2PE|2|10||閣卡要緊是許個趁肉體行佇污穢的私慾，也藐視辦政事者。怹大膽自恃，就褻瀆尊貴的，也無驚。
2PE|2|11||雖然天使氣力權能卡大，猶久未曾佇主的面前用謗瀆的話責罪怹。
2PE|2|12||獨獨諸個人親像無靈性的活物，生成著互人掠來敗壞的，褻瀆怹所呣知的，欲佇怹的敗壞來受敗壞。
2PE|2|13||抵著艱苦，做不義的工錢。怹掠日時的宴樂做歡喜，是垃墋，是瑕疵，及恁同筵席，宴樂佇怹的和愛席。
2PE|2|14||怹的目睭攏是淫色，犯罪無息，迷惑心無堅固的人，怹的心慣勢貪財，合該受咒詛。
2PE|2|15||離開正路來失迷，趁比珥的子巴蘭的路。伊是憶著不義的工錢，
2PE|2|16||若是為著家己的犯法來抵著責備；bē講話的驢講人的話來阻止先知的濫糝。
2PE|2|17||怹是無水的泉，狂風所掃的雲霧，有黑黑暗暗留啲聽候怹。
2PE|2|18||因為怹講空虛誇口的話，佇肉體的私慾用邪淫來誘惑許個抵抵脫離行差謬的人的手的。
2PE|2|19||應允怹自由，也家己做敗壞的奴才，因為人互甚麼卡贏就做彼項的奴才。
2PE|2|20||因為怹已經對深知救主──耶穌基督，來得著脫離世間許個污穢，若閣再互許個污穢所纏所壓制，就彼號人路尾的事比代先卡傷重。
2PE|2|21||因為既然知義的路，也竟然悖謬所傳互怹聖的命令，呣值著怹攏呣知閣卡好。
2PE|2|22||彼號人的景況是合佇真的俗語所講：狗倒轉食伊所吐的；豬已經洗閣淖佇土糜的中央。
2PE|3|1||所疼的兄弟啊，我現在所寫互恁的是第二張的批。佇此二張是欲互恁紀念，來點醒恁純全的心，
2PE|3|2||互恁記得聖的先知讖語的話以及救主對恁的使徒所命令的。
2PE|3|3||第一，著知的，佇許個路尾的時日欲有戲謔的人出來，照家己的私慾來行的戲謔講：
2PE|3|4||「伊應允閣來今佇叨落？因為對列祖睏去以來，萬項物對起頭創造照舊無各樣。」
2PE|3|5||因為怹許個人故意bē記得的，就是對早，有諸個天，閣有地對水出，對水來成，攏是對上帝的道。
2PE|3|6||對諸個天地當彼時的世間互水氾濫來滅無。
2PE|3|7||獨獨現今諸個天及地是對此個道囥啲，來聽候火，留啲到無敬虔的人受審判及滅無的日。
2PE|3|8||所疼的兄弟啊，有一項恁呣通bē記得，就是主看一日親像一千年，一千年親像一日。
2PE|3|9||主無延延佇所應允，親像人有的看做延延的，就是寬容恁，呣愛有人沈淪，是愛人攏反悔。
2PE|3|10||若是主的日欲到親像賊。彼日，許個天欲有大聲廢去，許個原質受燒來消滅，地及其中所有的物也燒燎去。
2PE|3|11||萬物既然欲按呢消滅，就恁佇聖及敬虔，著做甚麼號的人，
2PE|3|12||來向望續催迫上帝的日到。為著按呢，諸個天會互火消滅，原質受燒就鎔去。
2PE|3|13||若是照伊所應允，咱向望新的天新的地，義踮佇怹中間。
2PE|3|14||所以，所疼的兄弟啊，恁既然向望諸個，著殷勤互恁無垃墋，無瑕疵，安然見著伊；
2PE|3|15||閣著看咱的主的寬容做拯救的因由，親像阮所疼的兄弟保羅，照所賞賜伊的智慧也曾寫批互恁。
2PE|3|16||佇伊攏總的批啲論諸個事也是按呢講。其中有[人奧]得明的，呣知影、無堅固的人解互伊斜去，親像解斜其餘的聖經，致到家己沈淪。
2PE|3|17||所疼的兄弟啊，按呢恁既然代先知，著持防免致互誣理的人差謬所引誘，來失落家己的堅固。
2PE|3|18||獨獨著進步佇咱的救主──耶穌基督的恩典以及識伊。願榮光歸伊，對現今到永遠的日。阿們！
1JN|1|1||論到活命的道，對起頭所有，阮所聽見、親目所看見，所觀看，也阮的手摸著的。（
1JN|1|2||此個活命曾出現，阮有看見，來做干證，也報恁知彼個永活的活命，就是本及父佇啲，也出現佇阮的。）
1JN|1|3||阮將所看見、所聽見報恁知，欲互恁及阮交陪。閣阮所交陪就是及父以及伊的子耶穌基督。
1JN|1|4||阮寫諸個，是欲互阮的歡喜充滿。
1JN|1|5||阮對伊所聽的話、來傳互恁的，就是講，上帝是光，佇伊全然無暗。
1JN|1|6||咱若講有啲及伊交陪，也行佇黑暗，就是講白賊，無行真實。
1JN|1|7||獨獨咱若行佇光明，親像伊踮佇光明，就咱相及交陪，也伊的子耶穌的血洗除咱攏總的罪。
1JN|1|8||咱若講無罪，就是騙家己，真理也無踮佇咱。
1JN|1|9||咱若認咱的罪，伊是真實公義，欲赦免咱的罪，洗除咱攏總的不義。
1JN|1|10||咱若講未曾犯罪，便是互伊做講白賊的，伊的道理無踮佇咱。
1JN|2|1||我的細子啊，我寫諸個互恁，是欲互恁無犯罪。若有人犯罪，就佇父的面前咱有保惠師，就是義人耶穌基督。
1JN|2|2||伊為著咱的罪做挽回的祭，閣呣若為著咱的罪，也是為著通世間。
1JN|2|3||咱若守伊的命令，對按呢就知咱識伊。
1JN|2|4||人若講「我識伊」，也無守伊的命令，是白賊的人，真理也無踮佇伊。
1JN|2|5||見若守伊的道理的，就上帝的疼佇伊真正有齊全。對按呢，咱知咱踮佇伊。
1JN|2|6||人若家己講踮佇伊，就著照伊所行的去行。
1JN|2|7||所疼的兄弟啊，我無寫新的命令互恁，就是恁對起頭所有舊的命令；彼個舊的命令就是恁所曾聽見的道理。
1JN|2|8||又閣，我寫新的命令互恁，此個代誌佇伊是真，佇恁也是真；因為黑暗啲過，真光已經啲照。
1JN|2|9||人若講家己踮佇光明，也怨恨伊的兄弟，就伊到今是踮佇黑暗。
1JN|2|10||人若疼伊的兄弟，伊是徛起佇光，也佇伊無跋倒的因由。
1JN|2|11||獨獨人若怨恨伊的兄弟，伊是踮佇暗，閣行佇暗，也呣知所去的，因為此個暗互伊的目睭睛暝。
1JN|2|12||細子啊，我寫批互恁，因為恁的罪為著伊的名已經赦免。
1JN|2|13||老大啊，我寫互恁，因為恁識彼個對起頭就有的。少年人啊，我寫互恁，因為恁已經卡贏彼個歹者。細子啊，我曾寫互恁，因為恁識父。
1JN|2|14||老大啊，我曾寫互恁，因為恁識彼個對起頭就有的。少年人啊，我曾寫互恁；因為恁勇健，也上帝的道理踮佇恁；也恁已經卡贏彼個歹者。
1JN|2|15||莫得疼此世間以及世間的物。人若疼此世間，就父的疼無踮佇伊。
1JN|2|16||因為，見若佇世間的，肉體的私慾，及目睭的私慾，及人生的驕傲，呣是對父，是對世間。
1JN|2|17||閣世間及伊的私慾啲過去，獨獨行上帝的旨意的，永遠佇啲。
1JN|2|18||細子啊，這是路尾的時。親像恁曾聽見，有彼個對敵基督的來；現今有出多多對敵基督的，對按呢咱知是路尾的時。
1JN|2|19||怹對咱出去，獨獨呣是屬咱的；因為若是屬咱的，就會長長及咱踮；怹出去，是欲顯明怹攏呣是屬咱的。
1JN|2|20||閣恁對聖者受抹油，續知一切的代誌。
1JN|2|21||我批寫互恁，是呣是因為恁呣識真理。因為恁識伊，也因為一切的白賊攏呣是對真理。
1JN|2|22||白賊的是是誰？豈呣是無認耶穌做基督的嗎？無認父及子的，此個就是彼個對敵基督的。
1JN|2|23||見若無認子的，也無有父；認子的，也有父。
1JN|2|24||恁對起頭所聽見的，著互伊長長踮佇恁。若是對起頭所聽的踮佇恁，就恁也欲踮佇子及父。
1JN|2|25||此個也是伊所應允咱的應允，就是永活。
1JN|2|26||我寫諸個互恁，是論許個迷惑恁的。
1JN|2|27||恁對伊所受的抹油長長踮佇恁，也呣免人教恁，獨獨因為伊的抹油教示恁萬項事。也是真實，呣是白賊；也照伊曾教示恁的，恁長長踮佇伊。
1JN|2|28||今，細子啊，恁著長長踮佇伊。按呢，伊若顯現，才互咱佇伊閣臨到的時會好膽；也佇伊的面前無見誚。
1JN|2|29||恁若知伊是公義，就知見若行義的人也是伊生的。
1JN|3|1||恁想看父疼咱到怎樣，互咱稱做上帝的子；咱也實在是。所以世間人呣識咱，因為呣識伊。
1JN|3|2||所疼的兄弟啊，現今咱做上帝的子，將來怎樣，猶未顯明；咱知伊若顯明，咱就親像伊，因為咱欲看見伊照伊實在的款。
1JN|3|3||見若靠伊才有此號向望的，本身清氣，親像伊是清氣。
1JN|3|4||見若犯罪的，也行不法；罪就是不法。
1JN|3|5||恁也知伊曾顯現，是欲除去罪，也在佇伊無罪。
1JN|3|6||見若住佇伊的，無犯罪；見若犯罪的，未曾看見伊，也呣識伊。
1JN|3|7||細子啊，呣通互人迷惑恁。行義的就是義，親像伊是義。
1JN|3|8||犯罪的是對魔鬼出，因為魔鬼對起頭犯罪。上帝的子所以顯現，是欲毀壞魔鬼的所做。
1JN|3|9||見若對上帝生的，就無犯罪，因為伊的種長長踮佇伊；伊也bē犯罪，因為伊是對上帝生的。
1JN|3|10||上帝的子兒及魔鬼的子兒對按呢顯明。見若無行義及無疼兄弟的，呣是對上帝出。
1JN|3|11||因為恁對起頭所聽的話，就是咱著相疼。
1JN|3|12||無親像該隱；是對彼個歹者出，來刣伊的小弟。甚麼緣故刣伊？因為伊所做是歹，伊的小弟所做是義。
1JN|3|13||兄弟啊，世間人若怨恨恁，呣通掠做奇怪。
1JN|3|14||咱因為疼兄弟，就知咱已經出死入活。無疼的，是踮佇死。
1JN|3|15||見若怨恨伊的兄弟的，就是刣人的人；恁也知見若刣人的，伊的內面無永活。
1JN|3|16||伊替咱獻伊的生命，咱對此個識仁愛；咱也應該替兄弟獻生命。
1JN|3|17||人若有世間的財產，看見伊的兄弟欠缺，也無開伊的慈心，上帝的疼豈可有踮佇伊啊？
1JN|3|18||細子啊，咱的相疼，呣通用話，用舌，是著用行，用誠實。
1JN|3|19||對按呢咱欲知咱是出佇真實，見若心有所責備咱，欲安慰咱的心佇伊的面前。
1JN|3|20||因為上帝比咱的心卡大，也無所呣知。
1JN|3|21||所疼的兄弟啊，心若無責備咱，就咱向上帝有好膽。
1JN|3|22||閣見若咱所求的，就對伊得著；因為咱守伊的命令，佇伊的面前行伊所歡喜的代誌。
1JN|3|23||也伊的命令是按呢就是咱信伊的子耶穌基督的名，閣大家相疼照伊所互咱的命令。
1JN|3|24||守伊的命令的人，就踮佇伊，伊也踮佇伊。咱對按呢知伊踮佇咱是對伊所互咱的神。
1JN|4|1||所疼的兄弟，諸個神，呣通攏總信，獨獨著試驗諸個神是對上帝抑呣是，因為有多多假先知出來入世間。
1JN|4|2||恁對此個識上帝的神；見若神有認耶穌基督已經佇肉體臨到的，就是對上帝來。
1JN|4|3||見若神呣認耶穌的，呣是對上帝來，這也是對敵基督者的神。恁有聽見伊來，現在伊也已經佇世間啦。
1JN|4|4||細子啊，恁是對上帝來，閣已經卡贏怹；因為踮佇恁的，卡大踮佇世間的。
1JN|4|5||怹是對世間來，所以怹講話也對世間，世間也聽怹。
1JN|4|6||咱是對上帝來，識上帝的聽咱；呣是對上帝來的，無聽咱。真實的神及差謬的神，咱對按呢識伊。
1JN|4|7||所疼的兄弟啊，咱著相疼，因為疼是對上帝來。見若疼的是對上帝生，閣識上帝。
1JN|4|8||無疼的，呣識上帝，因為上帝是疼。
1JN|4|9||上帝差伊獨生的子入世間，互咱對伊來活，上帝的疼對此個顯明佇咱。
1JN|4|10||呣是咱曾疼上帝，是伊曾疼咱，差伊的子為著咱的罪做挽回的祭，疼就是在佇此個的。
1JN|4|11||所疼的兄弟啊，上帝若疼咱到按呢，就咱也著相疼。
1JN|4|12||從來未有人看見上帝，咱若相疼，就上帝踮佇咱，也伊的疼完全佇咱。
1JN|4|13||伊已經用伊的神賞賜咱，咱對按呢知咱踮佇伊，也伊踮佇咱。
1JN|4|14||父差伊的子做世間的救主；阮曾看見也做干證。
1JN|4|15||見若認耶穌做上帝的子的，就上帝踮佇伊，伊也踮佇上帝。
1JN|4|16||上帝所有疼咱的，咱也知也信。上帝就是疼；閣人踮佇疼，就是踮佇上帝，上帝也踮佇伊。
1JN|4|17||對按呢，疼成做完全佇咱，互咱佇審判的日會好膽。因為伊甚麼款，咱佇世間也按呢。
1JN|4|18||佇疼的內面無驚惶；獨獨齊全的疼，趕出驚惶。因為驚惶就有刑罰，見若驚惶的佇疼未有齊全。
1JN|4|19||咱有疼，因為伊代先疼咱。
1JN|4|20||若有人講「我疼上帝」，也怨恨伊的兄弟，就是白賊的；因為無疼所有看見的兄弟的，就bē疼所未看見的上帝。
1JN|4|21||疼上帝的，也著疼伊的兄弟，這是咱對伊所受的命令。
1JN|5|1||見若信耶穌做基督的，這是對上帝生的，閣見若疼生伊的，也疼對伊所生的。
1JN|5|2||咱若疼上帝，閣守伊的命令，就咱對按呢知咱疼上帝的子兒。
1JN|5|3||因為咱守上帝的命令，這就是疼上帝，閣伊的命令呣是重擔。
1JN|5|4||因為見若對上帝生的，卡贏世間；也彼個所以曾卡贏世間的，就是咱的信。
1JN|5|5||卡贏世間的是是誰啊？豈呣是信耶穌做上帝的子的嗎？
1JN|5|6||此個耶穌基督，是對水對血來的；呣若佇水，是佇水也佇血，
1JN|5|7||閣神是做干證的，因為神就是真理。
1JN|5|8||因為做干證的有三個：神，及水，及血，也此三個所干證的歸佇一。
1JN|5|9||人的干證咱若承受伊，上帝的干證是卡大，因為上帝的干證是此個，就是論伊的子伊有做干證。
1JN|5|10||信上帝的子的人，佇本身有此個干證；呣信上帝的人，便是互伊做白賊的，因為伊未有信上帝論伊的子所做的干證。
1JN|5|11||閣彼個干證是此個，就是上帝已經將永活互咱；也此個活是在佇伊的子。
1JN|5|12||有伊的子的就有活，無有上帝的子的就無有活。
1JN|5|13||我寫諸個互恁信上帝子的名者，欲互恁知恁有永活。
1JN|5|14||閣咱若照伊的旨意有所求，伊就聽咱，這是咱佇伊面前所有的好膽。
1JN|5|15||若知見有所求伊疼咱，就知所對伊求的，咱有得著。
1JN|5|16||人若看見伊的兄弟犯無致到死的罪，伊欲求，就欲用活命互伊，就是互諸個犯罪無致到死的；有致到死的罪，我講著祈禱，呣是指此個。
1JN|5|17||見若不義攏是罪，也有罪無致到死的。
1JN|5|18||咱知見若對上帝生的無犯罪，是對上帝生的保守伊，也彼個歹者無摸著伊。
1JN|5|19||咱知咱是對上帝來，也通世間住佇彼個歹者。
1JN|5|20||閣知，上帝的子已經到，有互咱曉悟，到識彼個真的，咱也踮佇真的，就是佇伊的子耶穌基督。此個是真的上帝，也是永活。
1JN|5|21||細子啊，著家己顧，離開偶像！
2JN|1|1||做長老的批寄互受揀選尊貴的婦仁人及伊的子兒，是我佇真理所疼的；閣呣若我，見若識真理的亦攏是按呢。
2JN|1|2||疼恁是為著真理，此個真理就是踮佇咱的，也欲永遠及咱佇啲。
2JN|1|3||恩典、憐憫、平安對父上帝，也對父的子耶穌基督佇真理及疼痛欲及咱佇啲！
2JN|1|4||我真歡喜，因為抵著你的子兒有佇真理來行的，照咱對父領受的命令。
2JN|1|5||尊貴的婦仁人啊，今我求你，呣是親像寫新的命令互你，是咱對起頭所有的，就是大家著相疼。
2JN|1|6||咱照伊的命令來行，這就是疼。恁趁伊來行照恁對起頭所聽見的，這就是彼個命令。
2JN|1|7||因為有多多迷惑人的出來入世間，就是呣認耶穌基督佇肉體來的；此個就是彼個迷惑人的、也是對敵基督的。
2JN|1|8||恁著謹慎家己，免得恁失落咱所著磨的，通得著滿足的報賞。
2JN|1|9||見若進前也無踮佇基督的教示的，無有上帝；踮佇彼個教示的，就有父及子。
2JN|1|10||若有人到恁遐，也無傳此個教示，就呣通接納伊入厝，也呣通給伊請安；
2JN|1|11||因為給伊請安的，有份佇伊的歹所行。
2JN|1|12||我有多多項欲寫互恁，呣愛用紙及墨，是向望到恁遐，當面相及講，互恁的歡喜充滿。
2JN|1|13||你受揀的姊妹的子兒攏給你請安。
3JN|1|1||做長老的批寄互所疼的該猶，就是我佇真理所疼的。
3JN|1|2||所疼的兄弟啊，我願你萬事會亨通，勇健，親像你的靈魂亨通一樣。
3JN|1|3||因為有兄弟來干證你所存的真理，親像你佇真理啲行，我就真歡喜。
3JN|1|4||我聽見我的子兒佇真理啲行，我的歡喜無卡大佇此個。
3JN|1|5||所疼的兄弟啊，見若你所款待出外的兄弟的是忠信的所行。
3JN|1|6||怹曾佇教會的面前干證你的疼痛；你若合佇上帝給怹送行，就是做好事。
3JN|1|7||因為怹為著伊的名出外，無對外邦人提甚麼物。
3JN|1|8||所以彼號人咱應該接接怹，互咱為著真理做同著磨的。
3JN|1|9||我已經有寫淡薄互教會，獨獨怹中間愛做頭的丟特腓無接納阮。
3JN|1|10||所以我若來，欲記得伊所行的事，就是伊用歹話濫糝講阮。閣無掠此個做夠額，本身呣接納兄弟，有人愛接納，伊就阻擋，續革怹出教會。
3JN|1|11||所疼的兄弟啊，呣通學歹，著學好。行好的是對上帝出；行歹的未曾看見上帝。
3JN|1|12||低米丟互眾人所干證，真理也家己做伊的干證，阮也做干證。你知阮的干證是真。
3JN|1|13||我有多多項愛寫互你，若是呣愛用筆墨寫互你，
3JN|1|14||是向望緊緊見你，咱才欲當面講。
3JN|1|15||願你平安。諸個朋友給你請安。請你隨一名給許個朋友請安。
JUD|1|1||耶穌基督的奴僕，雅各的兄弟猶大，批寄互受召的、佇父上帝得著疼、為著耶穌基督來保守者。
JUD|1|2||願憐憫、平安、疼痛、加添多多互恁。
JUD|1|3||所疼的兄弟啊，我本真致意欲寫批互恁，議論咱相及有份的拯救，當彼時就不得不著寫批苦勸恁，為著做一下交代佇聖徒的道理來出力交戰。
JUD|1|4||因為有幾若人暗靜入來，就是早代先定著欲受此個審判的，怹是不虔的人，將咱的上帝的恩反轉做放縱的因由，也呣認獨一的主宰──咱的主耶穌基督。
JUD|1|5||恁是已經識萬事的人，今我愛互恁會記得，就是主已經救百姓出埃及地，後來滅無許個呣信的。
JUD|1|6||閣有天使無守怹的本質、離開家己徛起的所在，主用永遠的鎖鍊禁收怹佇黑暗的下面，到佇大日期的審判。
JUD|1|7||親像所多瑪、蛾摩拉以及四圍的城，也同怹的款來行淫亂，趁逆性的色慾，就受永遠的火的刑罰，下啲做鑑戒。
JUD|1|8||若是諸個人也親像按呢，佇怹的眠夢拍垃墋肉體，也藐視辦政事的，褻瀆尊貴的。
JUD|1|9||至大的天使米迦勒及魔鬼相爭的時，為著摩西的身屍辯論，尚且呣敢用謗瀆的話責罪伊，只有講：「願主責備你！」
JUD|1|10||獨獨諸個人褻瀆見若怹所呣知的。閣怹本性所會曉得的親像無靈性的活物，佇諸個家己敗壞。
JUD|1|11||怹有災禍啊！因為怹有行該隱的路，為著財利走chông佇巴蘭的錯誤，受滅無佇可拉的違逆。
JUD|1|12||怹佇恁的和愛席是做暗的石礁，及恁像桌。怹養飼家己，攏無驚畏；怹是無雨的雲，互風吹過去；是秋天無果子的樹，死了閣死，根頭攏拔起來；
JUD|1|13||是海的狂湧，吐出家己通見誚的沫；是離開怹的所在的星，有黑黑暗暗留啲聽候怹到佇永遠。
JUD|1|14||亞當第七代的孫以諾讖語諸個人講：「看啊！主及伊萬萬個聖者來，
JUD|1|15||來審判眾人，來責罪一切無敬虔的人，為著怹用無敬虔所行一切無敬虔的事，及見若無敬虔的罪人所講橫惡攻擊伊的話。」
JUD|1|16||諸個人耦耦唸，怨慼，照怹的私慾來行，怹的嘴講誇口的話，為著財利來諂媚人。
JUD|1|17||所疼的兄弟啊，今恁著記得咱的主耶穌基督的使徒所代先講的話。
JUD|1|18||有給恁講，路尾的時欲有戲謔的人照怹家己無敬虔的私慾來行。
JUD|1|19||怹許個是分黨的、趁血氣、無有神。
JUD|1|20||若是所疼的兄弟啊，著佇恁至聖的信家己起造，佇聖神來祈禱，
JUD|1|21||著佇上帝的疼家己保守，向望咱的主耶穌基督的憐憫，到永活。
JUD|1|22||有僥疑者，恁著憐憫伊；
JUD|1|23||有的，恁著搶怹出火，來救怹；有的，恁著驚惶來憐憫伊，連彼個互肉體拍垃墋的衣服也著厭惡伊。
JUD|1|24||今會照顧恁無著觸、也互恁徛佇伊榮光的面前，無瑕疵、有快樂的，就是獨一的上帝──咱的救主，
JUD|1|25||願榮光、威嚴、權能、氣力，對咱的主耶穌基督攏歸伊，對萬古以前及現今，直到萬世。阿們！
REV|1|1||耶穌基督的啟示，就是上帝所互伊，來指示伊諸個奴僕的，就是欲緊緊成的事。伊就託伊的天使去指點伊的奴僕約翰。
REV|1|2||約翰就是將上帝的道及耶穌基督的干證，見若伊所有看見的來做干證。
REV|1|3||凡若讀及聽許個讖語來守其中所記載的，有福氣，因為日期近啦。
REV|1|4||約翰寄批互亞西亞七個教會。願恁得著恩典、平安！對彼個現在佇啲、早佇啲、將來亦佇啲的，以及對伊座位前七個神，
REV|1|5||閣對耶穌基督就是忠信的干證、死人中頭一個活的、地上諸個王的主宰。伊疼咱，用伊的血解放咱脫離咱的罪，
REV|1|6||互咱做國，做伊的父上帝的祭司。願榮光、權能歸佇伊，到代代。阿們！
REV|1|7||伊坐雲來！眾目睭欲看見伊，連鑿伊的人亦欲看見伊；地上的族攏欲為著伊來啼哭。實在是按呢。阿們！
REV|1|8||主上帝講：「我是阿利法，閣是奧美加，現在佇啲、早佇啲、將來佇啲的，是全能者。」
REV|1|9||我──約翰就是恁的兄弟，相及有份佇耶穌的患難，及伊的國，及伊的吞愞的，為著上帝的道，及耶穌的干證，曾踮佇一個海嶼名叫拔摩。
REV|1|10||佇主的日，我互神感動，聽見佇我的後面有大聲親像號頭，講：
REV|1|11||「你所看見的著寫佇冊裡，寄互彼七個教會就是以弗所、士每拿、別迦摩、推雅推喇、撒狄、非拉鐵非、老底嘉。」
REV|1|12||我就越轉身，愛看及我講話的聲；已經越轉，就看見七支的金燈台。
REV|1|13||燈台中有親像人子的，身軀穿長衫，胸坎縖金帶。
REV|1|14||伊的頭殼及頭毛攏白，親像白的綿，親像雪；伊的目睭親像火焰；
REV|1|15||伊的腳親像光亮的銅，親像過火爐鍛煉的；聲親像多多條水的聲。
REV|1|16||佇伊的正手有七粒星，對伊的嘴吐出雙面利的劍；伊的面貌親像炎日射出光。
REV|1|17||我看見伊，就仆佇伊的腳前，親像死。伊用正手按我，講：「莫得驚！我是起頭的，及續尾的，亦是活的；
REV|1|18||我曾死，今你看，我是活到代代；閣有死無及陰府的鎖匙。
REV|1|19||所以你著將所看見的，以及現今所有的，及後來欲成的事，寫伊。
REV|1|20||你所看見、我正手頂七粒星的奧妙及七支的金燈台，七粒星就是七個教會的使者，七支燈台就是七個教會。」
REV|2|1||「你著寫批互佇以弗所的教會的使者，講：『正手thán七粒星，行佇七支金燈台中的，伊的話講：
REV|2|2||我知你的所行，及你的著磨、吞愞，許個做歹的人你亦bē容允伊。許個家己講是使徒其實呣是的，你曾試驗怹，知怹是白賊。
REV|2|3||你亦有吞愞，曾為著我的名忍受，無厭倦。
REV|2|4||若是我有所責備你的，就是你已經離開起頭的疼。
REV|2|5||所以，著記得你對叨落跋落來，著反悔，來行你起頭的所行。若無按呢，你若呣反悔，我欲到你遐，徙你的燈台離開伊的位。
REV|2|6||若是你猶有一項可取，就是我所怨恨尼哥拉黨的所行，你亦怨恨伊。
REV|2|7||有耳孔的，著聽聖神給諸個教會所講的。得勝的人，我欲將上帝樂園中活命樹的果子互伊食。』」
REV|2|8||「你著寫批互佇士每拿的教會的使者，講：『做起頭及路尾的，曾死來復活的，伊的話講：
REV|2|9||我知你的患難及喪鄉（實在你是好額），許個家己講是猶太人，其實呣是的，就是做撒但的會，怹的謗瀆我亦知。
REV|2|10||莫得驚你所欲受的艱苦。你看，魔鬼欲將恁中間幾若人㧒落監，互恁抵著試，恁欲受患難十日。你著盡忠到死，我就欲用活命的冕旒賞賜你。
REV|2|11||有耳孔的，著聽聖神給諸個教會所講的。得勝的人，決斷無受著第二擺死的害。』」
REV|2|12||「你著寫批互佇別迦摩的教會的使者，講：『彼個有雙面利的劍的，伊的話講：
REV|2|13||我知你所住的位，就是撒但座位的所在；你持守我的名，亦未曾呣認你的信我；佇安提帕的日，伊就是做我的干證盡忠佇我的，受刣佇恁中間，就是佇撒但所住的位。
REV|2|14||若是我有幾若項欲責備你：因為佇你遐有人持守巴蘭的教；早巴蘭曾教示巴勒將塞礙的物㧒佇以色列子孫的面前，互怹食祭偶像的物，續行姦淫。
REV|2|15||親像按呢你亦猶原有人持守尼哥拉黨的教。
REV|2|16||所以，著反悔；若無按呢，就我緊緊到你遐，欲用我的嘴的劍及怹交戰。
REV|2|17||有耳孔的，著聽聖神給諸個教會所講的。得勝的人，我欲用所囥密的嗎哪互伊，閣用白的石互伊，石頂刻新的名；受的人以外，無人識伊。』」
REV|2|18||「你著寫批互佇推雅推喇的教會的使者，講：『上帝的子目睭親像火焰、腳親像光亮的銅的，伊的話講：
REV|2|19||我知你的所行、你的疼，及信，及服事，及吞愞，閣你路尾的所行，比起頭的卡多。
REV|2|20||若是我有所責備你的，就是你容允彼個婦仁人耶洗別家己稱做先知的，伊教示閣迷惑我諸個奴僕行姦淫，及食祭偶像的物。
REV|2|21||我互伊有時陣通反悔，若是伊無欲反悔離開伊的淫行。
REV|2|22||我欲㧒伊佇眠床。許個及伊行淫的，若無反悔離開伊的所做，我亦欲㧒怹佇大患難。
REV|2|23||我欲用死滅伊的子兒，就諸個教會攏欲知，我是鑑察人的心腸的，亦欲照恁逐人的所行來報應恁。
REV|2|24||若是恁佇推雅推喇其餘的人，凡若無承受此號教示、亦呣識怹所講撒但深奧的事，我給恁講，我無用別號的擔互恁擔。
REV|2|25||獨獨恁所有的，著持守伊，到我來。
REV|2|26||得勝的人及守我的行做到路尾的，我欲互伊有權治理列邦；
REV|2|27||伊欲用鐵枴管轄怹，那準磁的器具受拍碎，親像我對我的父承受權柄一樣。
REV|2|28||我也欲用啟明星互伊。
REV|2|29||有耳孔的，著聽聖神給諸個教會所講的。』」
REV|3|1||「你著寫批互佇撒狄的教會的使者，講：『有上帝的七個神及七粒星的，伊的話講：我知你的所做，你名是活，實是死。
REV|3|2||你著警醒，堅固許個其餘啲欲死的事；因為我看見你的行做，佇我上帝的面前，無一項完全。
REV|3|3||所以你著記得你有怎樣受、怎樣聽，閣著執守，亦著反悔。設使呣警醒，我欲親像賊來，你呣知我甚麼時欲來到佇你。
REV|3|4||總是佇撒狄，你猶有幾若名未曾拍垃墋怹的衫，怹欲穿白衫及我四界行，因為怹是會堪得的。
REV|3|5||得勝的人亦欲按呢穿白衫，伊的名佇活命的冊，我決斷無擦起來；是欲認伊的名佇我的父的面前，以及伊許個天使的面前。
REV|3|6||有耳孔的，著聽聖神給諸個教會所講的。』」
REV|3|7||「你著寫批互佇非拉鐵非的教會的使者，講：『是聖、是真、有大衛的鎖匙、開就無人會關、關就無人會開的，伊的話講：
REV|3|8||我知你的所做，你看，我佇你的面前已經有給你開門，是無人會關的。因為你有淡薄氣力，已經守我的道理，未曾呣認我的名。
REV|3|9||撒但的會，家己講是猶太人，其實呣是，是講白賊的，我欲賞賜你互怹來仆佇你的腳前，閣互怹知我已經疼你。
REV|3|10||因為你已經守我吞愞的道理，我亦欲守你脫離彼個試煉的時，此個時欲到佇天下，來試煉攏總徛起佇地上的人。
REV|3|11||我緊緊到，你所有的著持守伊，免得有人搶你的冕旒。
REV|3|12||得勝的人，我欲互伊做柱佇我上帝的殿內，決斷無閣出去外面。我亦欲將我上帝的名以及我上帝的城（新的耶路撒冷對天、對我的上帝降落者的名），閣用我新的名，攏寫佇伊的頂面。
REV|3|13||有耳孔的，著聽聖神給諸個教會所講的。』」
REV|3|14||「你著寫批互佇老底嘉的教會的使者，講：『做阿們，做忠信真實的干證，做上帝造化的源頭的，伊的話講：
REV|3|15||我知你的所做，你是無冷無熱；我願你或是冷或是熱。
REV|3|16||你既然是略溫燒，呣成熱呣成冷，我欲吐你出我的嘴。
REV|3|17||因為你家己講：我是好額，已經發財，攏無欠缺；也呣知你是困苦、可憐、喪鄉、睛暝、褪裼。
REV|3|18||我替你想著對我買過火鍛煉的金，通得著好額；閣買白衫通穿，互你無露現褪裼的見誚；閣買藥膏來抹你的目睭，互你會看見。
REV|3|19||見若我所疼的人，我責備來警戒伊；所以著奮志來反悔。
REV|3|20||我徛佇門外拍門，聽見我的聲來開的人，我欲入去就近伊，來及伊食，伊亦及我食。
REV|3|21||得勝的人，我欲互伊及我同坐佇我的座位，親像我得勝，來及我的父同坐佇伊的座位一樣。
REV|3|22||有耳孔的，著聽聖神給諸個教會所講的。』」
REV|4|1||諸個代誌以後，我看見，佇天裡有門開。閣有我起頭所聽見的聲，親像號頭及我講話的，講：「你上來遮，我欲將後來所的確成的事指示你。」
REV|4|2||我隨時受神的感動，忽然看見有座位設佇天裡，座位頂有啲坐的。
REV|4|3||彼個啲坐的，伊的容貌親像碧玉及瑪瑙；伊的座位周圍有虹，看了親像璁璜玉。
REV|4|4||座位的周圍有二十四個座位；坐佇彼頂面的有二十四個長老，穿白衫，頭殼戴金的冕旒。
REV|4|5||對彼個中央的座位有發出閃爁，及聲，及雷；亦有七支燈火點佇座位前；就是上帝的七個神。
REV|4|6||座位前有親像玻璃的海，彷彿親像水晶。座位中及座位的周圍有四個活物，前後有目睭滿滿。
REV|4|7||頭一個活物親像獅，第二個活物親像牛仔，第三個活物有面親像人，第四個活物親像啲飛的鷹。
REV|4|8||四個活物各有六個翅，周圍及內面遍身有目睭。暝日攏無歇睏啲講：聖哉！聖哉！聖哉！主上帝，全能者，早佇啲、現在佇啲、將來亦佇啲的。
REV|4|9||逐擺活物將榮光、尊貴、感謝歸互坐佇座位，活到代代無盡者，
REV|4|10||二十四個長老就仆佇彼個坐佇座位者的面前，敬拜彼個活到代代無盡的，閣將怹的冕旒㧒佇座位前，講：
REV|4|11||阮的主，阮的上帝，你堪得受榮光、尊貴、權能；因為你曾創造萬物，萬物佇啲萬物受創造攏是對你的旨意。
REV|5|1||我看見坐佇座位的，正手提一卷，內外攏有文字，用七個印封密。
REV|5|2||閣看見有權能的天使大聲宣傳講：「是誰會堪得開彼卷，來拆開伊的印？」
REV|5|3||佇天裡，及地裡，及地的下面，無一個會開彼卷、抑是看伊。
REV|5|4||既然尋無一個會堪得開彼卷、抑是看伊的，我就大啼哭。
REV|5|5||許個長老的一個給我講：「莫得啼哭！你看，猶大支派的獅，大衛的根頭，已經得勝，通來開此卷，及許個七個印。」
REV|5|6||我就看見佇座位及四位的活物的中間，及佇許個長老的中間有羊羔徛啲，親像曾受刣，有七支角七蕊目睭，就是上帝的七個神，奉差到普天下的。
REV|5|7||伊就進前，對彼個坐佇座位者的正手提彼卷。
REV|5|8||伊提彼卷的時，就四個活物及二十四個長老攏仆佇羊羔的面前，逐個有琴及金爐貯香滿滿；香就是聖徒的祈禱。
REV|5|9||也吟新的詩，講：你堪得提彼卷，來開伊的印；因為你受刣，曾用你的血對逐族、逐腔口、逐號百姓、逐國買人，來歸上帝，
REV|5|10||互怹做國，做祭司來服事上帝，怹亦欲做王佇地上。
REV|5|11||我閣看，就聽見座位及活物及長老的周圍多多天使的聲；怹的額數千千萬萬，
REV|5|12||大聲講：受刣的羊羔合宜得著權能、富有、智慧、氣力、尊貴、榮光、謳咾。
REV|5|13||閣聽見佇天、佇地、及地的下面、及海面，一切受造的物，及其中凡所有的，攏講：謳咾、尊貴、榮光、權勢、攏歸互坐佇座位者及羊羔，到代代無盡！
REV|5|14||四個活物講：「阿們！」許個長老就仆啲拜。
REV|6|1||羊羔開七個印的一個，彼時我啲看，就聽見四個活物的一個，伊的聲親像雷，講：「來啊！」
REV|6|2||我就看，有白馬；騎伊的，有抬弓，亦有冕旒互伊。伊就出去，得勝閣欲得勝。
REV|6|3||開第二個印的時，我聽見第二個活物講：「來啊！」
REV|6|4||閣有一隻馬出來，是赤的，有權柄互彼個騎馬的，對地上搶奪和平，互人相刣；閣有將大支刀互伊。
REV|6|5||開第三個印的時，我聽見第三個活物講：「來啊！」我就看，有黑馬；騎伊的，手抬秤。
REV|6|6||我聽見四個活物的中間親像有聲講：「麥一升一個銀仔，大麥三升也一個銀仔；油及酒呣通拍歹。」
REV|6|7||開第四個印的時，我聽見第四個活物的聲講：「來啊！」
REV|6|8||我就看，有火灰色的馬；騎伊的，伊的名叫做死，陰府隨伊的後面同行；有權柄互怹，通治理地上的四份一，用刀劍、飢荒、瘟疫，及地上的野獸來滅伊。
REV|6|9||開第五個印的時，我看見祭壇下，有為著上帝的道理，及為著怹所執守的干證，來受刣的人的靈魂，
REV|6|10||大聲喉叫講：「聖閣真的主宰啊，你無審判踮佇地上的人，來伸阮流血的冤，欲到甚麼時啊？」
REV|6|11||就有白衫互怹逐人；閣給怹講，著請歇淡薄久，聽候同做奴僕的及兄弟，就是欲親像怹受刣的，數額一盡滿。
REV|6|12||我看伊開第六個印的時，地大振動，日變黑親像毛黑布，月歸個親像血，
REV|6|13||天星墜落地，親像無花果樹互大風所搖，落未熟的果子一樣。
REV|6|14||天就抵著遷徙，親像軸捲起來；山及海嶼攏走差。
REV|6|15||地上諸個王、大夫、千總、富人、猛人，以及攏總做奴僕的、自由的，家己匿佇山洞、山巖，
REV|6|16||對山及巖講：「壓佇阮的頂面！遮蓋阮，通閃避彼個坐佇座位者的面及羊羔的受氣；
REV|6|17||因為怹受氣的大日已經到啦，是誰徛會住啊？」
REV|7|1||諸個代誌了後，我看見四個天使徛佇地的四角頭，執掌地的四面風，互伊無吹佇地，佇海及一概的樹。
REV|7|2||閣看見別個天使，對日出的所在上來，提真活上帝的印。對許個得著權來傷害地及海，四個天使大聲叫講：
REV|7|3||「地及海及樹，恁莫得傷害，聽候阮蓋印佇咱的上帝的奴僕的頭額。」
REV|7|4||我就聽見受蓋印者的數額，以色列的子孫眾支派的中間受蓋印的共有十四萬四千。
REV|7|5||屬猶大的支派受蓋印的一萬二千；屬流便的支派一萬二千；屬迦得的支派一萬二千；
REV|7|6||屬亞設的支派一萬二千；屬拉大利的支派一萬二千；屬瑪拿西的支派一萬二千；
REV|7|7||屬西緬的支派一萬二千；屬利未的支派一萬二千；屬以薩迦的支派一萬二千；
REV|7|8||屬西布倫的支派一萬二千；屬約瑟的支派一萬二千；屬便雅憫的支派受蓋印的一萬二千。
REV|7|9||諸個代誌了後，我看見有歸大陣的人，無人會算伊的數額，出佇逐國、逐族、逐號百姓、逐樣腔口的，徛佇座位的面前，穿白衫，手抬棕樹枝，
REV|7|10||大聲叫講：「願拯救歸佇咱的上帝，就是坐座位的及佇羊羔！」
REV|7|11||眾天使徛佇座位及長老及四個活物的周圍，面仆佇座位前，敬拜上帝，
REV|7|12||講：阿們！願謳咾、榮光、智慧、感謝、尊貴、權能、氣力歸佇咱的上帝，到代代無盡。阿們！
REV|7|13||長老的中間有一個應我講：「諸個穿白衫的是是誰？對叨落來啊？」
REV|7|14||我給伊講：「我的主啊，你知。」伊給我講：「諸個是對彼個大的患難出來的，曾佇羊羔的血洗怹的衫到白白。
REV|7|15||所以，怹佇上帝的座位前，閣佇伊的殿暝日服事伊。坐佇座位的欲徛起佇怹的中間來致蔭怹。
REV|7|16||怹無閣枵，也無閣嘴乾，日及一切的熱bē煏著怹。
REV|7|17||因為座位中的羊羔欲做怹的牧者，導怹到活的水泉；閣上帝欲對怹的目睭拭去怹攏總的目屎。」
REV|8|1||開第七個印的時，天裡靜靜約略半點鐘久。
REV|8|2||我看見許個徛佇上帝的面前七個天使，閣有七支號頭互怹。
REV|8|3||也有一個天使來徛佇祭壇邊，提金香爐。有多多香互伊。
REV|8|4||通參佇眾聖徒的祈禱，佇座位前的金壇頂。香煙及聖徒的祈禱對天使的手淐到上帝的面前。
REV|8|5||天使提彼個香爐，將壇裡的火貯到滿，㧒佇地裡；就有雷鳴，及諸個聲，及閃爁及地動。
REV|8|6||抬七支號頭的七個天使就備辦欲歕。
REV|8|7||頭一個天使歕，就有雹及火用血相參㧒佇地裡；地三份的一份燒燎去，樹木三份的一份燒燎去，一切的青草也燒燎去。
REV|8|8||第二個天使歕，就有親像火啲燒的大山㧒落海；海三份的一份就變做血，
REV|8|9||海內所有的活物三份死一份，船隻也三份破一份。
REV|8|10||第三個天使歕，有大粒星啲𤏸，親像火把對天墜落來，就墜佇江河三份的一份以及佇諸個水泉。
REV|8|11||（星的名叫做「茵蔯」。）水三份的一份變做茵蔯，人多多因為諸個水來死，因為伊是苦。
REV|8|12||第四個天使歕，日的三份一、月的三份一、星的三份一受攻擊，致到怹三份的一份變做暗，日時三份的一份無光，暝時也是按呢。
REV|8|13||我閣看，就聽見一隻鷹飛佇天中，大聲講：「因為其餘號頭的聲就是三個天使所欲歕的。徛起地上的人，有災禍！有災禍！有災禍！」
REV|9|1||第五個天使歕，我就看見一粒星已經對天墜落地，有將無底深坑的鎖匙互伊。
REV|9|2||到伊開無底的深坑，就煙對深坑淐起來，親像大火爐的煙；日及空氣攏因為深坑的煙就暗。
REV|9|3||有草蜢對彼個煙出來，佇地裡；有權互怹，親像地裡的蠍仔蟲有權一樣，
REV|9|4||閣有給怹講，呣通傷害地的草及一切青的物，及逐樣的樹木，獨獨傷害許個佇頭額無有上帝的印的人。
REV|9|5||閣命令怹呣通害死怹，只有互怹痛疼五月日久。怹的痛疼親像蠍仔蟲螫人的痛疼一樣。
REV|9|6||佇許個日，人欲求死，也bē得著；愛欲死，也死閃避伊。
REV|9|7||草蜢的款式，親像備辦出戰的馬，頭殼頂彷彿有冕旒親像金，怹的面親像人的面，
REV|9|8||有頭毛親像婦仁人的頭毛，怹的牙親像獅的牙。
REV|9|9||閣有護心鏡，親像鐵的護心鏡。怹的翅的聲，親像多多車馬走去交戰的聲。
REV|9|10||怹有尾親像蠍仔蟲，亦有茦，怹的權會傷害人五月日，是佇怹的尾。
REV|9|11||做怹的王的就是深坑的差使，希伯來的音，名叫亞巴頓，希利尼的音，名叫亞玻倫。
REV|9|12||頭一個災禍已經過身，許個代誌以後，猶有二項災禍欲到。
REV|9|13||第六個天使歕，我就聽見有一個聲對上帝面前的金壇諸個角出來，
REV|9|14||給彼個抬號頭的第六個天使，講：「縛佇伯拉大河彼四個天使，你著解放怹。」
REV|9|15||彼四個天使受解放；就是所備辦到彼的時日月年，欲害死人三份的一份的。
REV|9|16||馬兵的數額有二萬萬；怹的數額我聽見啦。
REV|9|17||我佇異象中看見馬及騎馬的親像按呢，怹有護心鏡親像火，親像紫色的玉，親像硫磺。馬頭是親像獅的頭，對怹的嘴出火及煙及硫磺。
REV|9|18||對怹的嘴所出來的火及煙及硫磺，此三項的災禍人三份的一份抵著害死。
REV|9|19||許個馬的權在佇怹的嘴閣在佇怹的尾；因為怹的尾是親像蛇，閣有頭用許個傷害人。
REV|9|20||其餘的人無對諸個災禍死的，猶久無反悔來改怹的手所做，猶原拜諸個鬼及bē會看、bē會聽、bē會行，金、銀、銅、石、柴的偶像，
REV|9|21||閣無反悔來改怹的刣人、邪術、淫亂、偷提。
REV|10|1||我閣看見別個大氣力的天使對天降落，穿雲做衫，頭殼頂有虹，伊的面親像日頭，腳親像火柱。
REV|10|2||手中有細細卷的冊，已經掀開的。伊正腳踏佇海裡，倒腳踏佇地裡，
REV|10|3||大聲喉叫，親像獅啲哮。伊喉叫的時，彼七個雷就出怹的聲。
REV|10|4||七個雷已經出聲，我欲寫伊，獨獨聽見對天有聲講：「七個雷所講的，你著封密，莫得寫伊。」
REV|10|5||我所看見徛佇海及地裡的天使，抬起伊的正手向天，
REV|10|6||指創造天及天裡的物，地及地裡的物，海及海裡的物，活到代代無窮盡的，來咒誓講：「以後無閣有時日。」
REV|10|7||獨獨佇第七個天使出聲的日，當伊欲歕號頭的時，上帝的奧妙就成，照伊所傳互伊的奴僕許個先知的福音。
REV|10|8||我前所聽見對天的聲，今閣聽見伊對我講話，講：「彼個徛佇海及地裡的天使，手中所提掀開的冊，你著去提伊。」
REV|10|9||我隨時去就近彼個天使，給伊講：「著用彼卷細細的冊互我。」伊就給我講：「你提去食伊，伊欲互你的腹肚苦，佇你的嘴內欲甜親像蜜。」
REV|10|10||我就對彼個天使的手提細卷冊來食伊，佇我嘴內果然甜親像蜜，已經吞落去，我的腹肚就苦。
REV|10|11||怹給我講：「你著閣讖語來論起多多百姓，多多邦國，多多腔口，多多君王的事。」
REV|11|1||有互我一支蘆竹，親像枴仔；講：「你起來！量上帝的殿及祭壇，以及佇遐敬拜的人。
REV|11|2||殿外的院放下啲莫得量伊，因為已經互外邦人；怹欲睭踏聖城四十二月日。
REV|11|3||我欲賞賜我二個干證者，怹欲穿麻布，傳道理共一千二百六十日。」
REV|11|4||這就是彼個二欉橄欖樹，及二個燈台，就是徛佇全地的主的面前的。
REV|11|5||若有人愛害怹，就有火對怹的嘴出來，滅怹的對敵。若有人愛欲害怹，的確親像按呢受害死。
REV|11|6||此二人有權會關密天，佇怹傳道理的日互伊無落雨；亦有權治理諸個水互伊變做血，閣照怹所愛，不管時通用逐樣的災禍攻擊地。
REV|11|7||到怹干證明白的時，對深淵上來的獸欲及怹交戰，閣欲卡贏來刣怹。
REV|11|8||怹的身屍倒佇大城的街路；此個城譬喻稱做所多瑪，及埃及，就是怹的主釘十字架的所在。
REV|11|9||閣對諸個百姓、諸個宗族、諸個腔口、諸個邦國的中間有人三日半久看怹的身屍，閣呣准埋葬怹的身屍佇墓裡。
REV|11|10||徛起地面上的人就為著怹歡喜快樂，用物相送，因為此二個先知曾困苦徛起地面上的人。
REV|11|11||過彼三日半，有活的氣對上帝出的來入佇怹，怹就絔起來徛；看見怹的人大驚。
REV|11|12||怹就聽見對天有大聲，給怹講：「上來遮。」怹就坐雲上天，怹的對敵亦看見怹。
REV|11|13||當彼時，地有大振動，城倒十份的一份，因為地動來死的人有七千名；其餘的攏驚惶，來歸榮光互天裡的上帝。
REV|11|14||第二個災禍已經過去，第三個災禍緊緊到。
REV|11|15||第七個天使歕號頭，就佇天裡有諸個大的聲啲講：世間的國成做咱的主及伊的基督的國；伊欲做王到代代無盡。
REV|11|16||佇上帝的面前，坐佇怹座位的二十四個長老，面仆落來拜上帝，
REV|11|17||講：主上帝啊，是全能者──現在佇啲、早佇啲者，阮感謝你！因為你已經掌你的大權來做王。
REV|11|18||外邦發出受氣，你的受氣亦臨到；死的人受審判，閣你的奴僕諸個先知及諸個聖者，及敬畏你的名者，無論大細，你用報賞互怹。閣敗壞地的，你亦敗壞怹，彼個時到啦。
REV|11|19||上帝的殿佇天裡的就開，佇伊的殿內伊的約櫃看現現。就有閃爁、及聲、及雷鳴、地動、以及大雹。
REV|12|1||閣有大兆頭出現佇天裡：一個婦仁人身軀穿日頭，伊的腳下有月，頭殼戴十二粒星的冕旒。
REV|12|2||亦有懷孕，因為欲生子的艱苦，痛疼就喉叫。
REV|12|3||閣有別個兆頭出現佇天裡：有大尾赤色的龍，七個頭十支角；頭殼戴七頂王帽。
REV|12|4||伊的尾拖天頂的星三份的一份，墜落地。龍徛佇欲生子的婦仁人的面前，聽候伊生了，就欲吞伊的子。
REV|12|5||婦仁人生查甫子，就是欲用鐵枴治理萬邦的；伊的子受帶到佇上帝以及伊的座位。
REV|12|6||婦仁人就走去曠野，佇遐有上帝所備辦的所在，互伊佇遐得著養飼一千二百六十日。
REV|12|7||佇天裡就有交戰。米迦勒導伊的差使去及龍交戰，龍亦導伊的差使去交戰，
REV|12|8||Bē會贏，佇天裡怹就無閣有所在。
REV|12|9||彼尾大龍就受㧒落，就是老蛇，稱做魔鬼，亦稱做撒但，迷惑普天下的。伊受㧒落佇地裡，伊的差使亦及伊受㧒落。
REV|12|10||我就聽見佇天裡有大聲講：「咱的上帝的拯救、及權能、及國，以及伊的基督的權，今攏到啦！因為控告咱的兄弟的，就是暝日佇咱的上帝的面前控告怹的，今已經受㧒落啦。
REV|12|11||怹因為羊羔的血及怹所干證的道理，來卡贏伊。雖然到死，亦無疼惜怹的生命。
REV|12|12||所以，諸個天及徛起佇彼中間的，恁著歡喜！若是地及海有災禍！因為魔鬼已經落到恁遐，有大受氣，因為知伊的時無偌久。」
REV|12|13||龍看見本身受㧒佇地裡，就窘逐彼個生查甫子的婦仁人。
REV|12|14||就有大鷹的二支翅互婦仁人，互伊飛去曠野，到伊的所在，離開蛇的面前；佇遐得著養飼一期候閣二期候閣半期候。
REV|12|15||蛇佇婦仁人的後面，對伊的嘴吐出水，親像河，欲給伊流去。
REV|12|16||地幫助婦仁人，就開嘴吞龍所吐出的河水。
REV|12|17||龍受氣婦仁人，就去及婦仁人其餘的後裔交戰，就是守上帝的誡、有耶穌的干證的。彼時龍就徛佇海邊的沙頂。
REV|13|1||我閣看見一隻獸對海裡起來，有十支角七個頭，許個角戴十頂王帽，頭殼頂有謗瀆的名。
REV|13|2||我所看見的獸，親像豹，伊的腳親像熊的腳，嘴親像獅的嘴。龍用伊的才能、伊的座位，及大權互伊。
REV|13|3||我亦看見許個頭殼的一個，親像受刣到死，伊致到死的傷得著醫好。通世界奇怪來隨彼隻獸，
REV|13|4||閣拜龍──因為伊曾用權互獸，亦拜獸，講：「是誰親像獸啊？閣是誰會及伊交戰啊？」
REV|13|5||閣有一個嘴互伊啲講大事及謗瀆的話，閣有互伊權來行代誌四十二月日。
REV|13|6||伊就開嘴，講出謗瀆上帝的話，來謗瀆伊的名及伊的會幕，及許個踮佇天裡的。
REV|13|7||閣有互伊權通及聖徒交戰，來卡贏怹；閣有互伊權來治理逐種族、逐號百姓、逐號腔口、逐邦國。
REV|13|8||徛起地面上的人，怹的名無記佇活命冊的，攏欲拜獸，此個冊就是對創造世間的時受刣的羊羔者。
REV|13|9||凡若有耳孔的，著聽！
REV|13|10||若有掠人的，亦欲互人掠；用刀刣人的，亦欲受刀刣。聖徒的吞愞及信在佇此個。
REV|13|11||我閣看見別隻獸對地裡起來，有二支角親像羊羔，伊的講話親像龍。
REV|13|12||閣將頭一隻獸的權，攏行佇伊的面前，閣互地及徛起地上的人拜頭一隻獸，就是彼隻抵著致到死的傷閣得著醫好的。
REV|13|13||閣行大神蹟，甚至佇人的面前，互火降落地。
REV|13|14||閣對伊所得著行佇獸的面前諸個神蹟，來迷惑徛起地上的人，給徛起地上的人講：「著給彼隻抵著刀傷猶原活啲的獸做相。」
REV|13|15||閣有權互伊，通用活氣入佇獸的相，互獸的相會講話，亦互見若無拜獸的相的抵著刣。
REV|13|16||伊亦互眾人，無論大細、好額喪鄉、自由的、做奴僕的，攏受蓋印的記號，或是佇正手抑是佇頭額。
REV|13|17||人若無彼個蓋印的記號、就是獸的名抑是伊的名數額，就bē得著買賣。
REV|13|18||智識在佇這：有聰明的，著算獸的數額；因為是人的數額，伊的數額就是六百六十六。
REV|14|1||我閣看，看見羊羔徛佇郇山，及伊佇啲的有十四萬四千人，攏有羊羔的名及伊的父的名寫佇怹的頭額。
REV|14|2||我聽見對天有聲，親像多多條水的聲亦親像雷大鳴的聲，閣我所聽的聲有親像彈琴的啲彈怹的琴。
REV|14|3||怹佇座位前，亦佇四個活物及長老的面前，所吟的親像新的詩；彼個詩無人會學習，獨獨對地上受買出的十四萬四千人會若定。
REV|14|4||諸個人是呣曾染著女色的，是貞潔的人。諸個人是隨羊羔，無論叨落去。諸個人是對人的中間受買出，做起頭熟的果子獻互上帝及羊羔的。
REV|14|5||怹的嘴無白賊；怹是無瑕疵的。
REV|14|6||我閣看見別個天使飛佇天中，有永遠的福音通傳互踮佇地裡的人，亦互逐邦國、逐種族、逐號腔口，逐樣百姓。
REV|14|7||伊大聲講：「著敬畏上帝，將榮光歸互伊！因為伊審判的時到啦。亦著拜彼個創造天、地、海，以及諸個水泉的。」
REV|14|8||閣有別個天使是第二個，隨佇後面講：「倒壞啊！倒壞啊！大的巴比倫就是互萬邦飲伊淫亂、惹著受氣的酒的。」
REV|14|9||閣有別個天使第三個，隨怹，大聲講：「若有拜獸及伊的相，以及受蓋印的記號佇頭額抑是佇伊的手裡的，
REV|14|10||伊也欲飲上帝大受氣的酒；就是無透的，斟佇伊受氣的酒杯。閣欲佇聖天使的面前及羊羔的面前，受著火及硫磺的苦楚。
REV|14|11||怹受苦楚的煙淐上高，代代無息。閣拜獸及伊的相，以及受伊的名蓋印的記號的，日暝無通得著安息。」
REV|14|12||聖徒的吞愞是在佇此個；這就是守上帝的誡及守耶穌的信的。
REV|14|13||我聽見對天有聲講：「你著寫伊：今以後，佇主來死的死人有福氣！」聖神講：「是啦，互怹息怹的著磨來安息，怹所做的工也隨怹。」
REV|14|14||我閣看，看見有白的雲，有親像人子的坐佇雲的頂面，頭殼戴金的冕旒，手抬利的鍥仔。
REV|14|15||閣有別個天使對殿裡出來，對彼個坐佇雲的頂面的大聲叫講：「著伸出你的鍥仔來割；因為收割的時已經到，是地上的五穀已經熟啦。」
REV|14|16||坐佇雲裡的，就㧒伊的鍥仔佇地裡，地上的五穀就收割。
REV|14|17||閣有別個天使對天裡的殿出來，伊也抬利的鍥仔。
REV|14|18||閣有別個天使對祭壇出來，就是有權通治理火的，大聲對抬利鍥仔的叫講：「伸出你利的鍥仔，收地上歸球的葡萄，因為葡萄到水啦！」
REV|14|19||天使就㧒伊的鍥仔佇地裡，來收地上的葡萄，㧒落上帝大受氣的酒窟。
REV|14|20||彼個酒窟佇城外受踏，就有血對酒窟出，高到抵著馬咬韁，遠約略六百里。
REV|15|1||我閣看見別個兆頭佇天裡，大閣奇怪，就是七個天使有掌七項災禍，就是路尾的，因為上帝的大受氣對諸個來盡。
REV|15|2||我閣看見玻璃，及火相參的海。閣看見許個得勝來脫離獸及伊的相以及伊的名的數額者，徛佇玻璃海，攏提上帝的琴，
REV|15|3||吟上帝奴僕摩西的詩及羊羔的詩，講：主上帝──全能者啊，你的所做大閣奇怪！歷世代的王啊，你的道路義閣真實！
REV|15|4||主啊，是誰呣敬畏歸榮光你的名啊？因為獨獨你是聖。列邦欲攏來敬拜佇你的面前，因為你公義的所行已經顯明。
REV|15|5||諸個代誌了後，我看見佇天裡彼個做證據的會幕的殿已經開。
REV|15|6||許個七個天使有啲掌七項災禍的，對殿出來，身軀穿寶石清亮閣光明，胸坎縖金帶。
REV|15|7||四個活物的一個將七個金碗互彼七個天使，內面貯滿彼個活到代代無盡的上帝的大受氣。
REV|15|8||對上帝的榮光及伊的權能，就殿裡有煙滿滿。閣無人會入殿，聽候到七個天使七項的災禍行盡。
REV|16|1||我聽見有大聲對殿裡出，給七個天使講：「恁去，將許個貯上帝大受氣的七個碗傾佇地裡。」
REV|16|2||頭一個就去，將伊的碗傾佇地裡，就有惡毒的瘡生佇許個有獸的記號者，及拜伊的相者。
REV|16|3||第二個將伊的碗傾佇海裡，海就變做親像死人的血，海中的活物一盡死。
REV|16|4||第三個將伊的碗傾佇江河及諸個水泉，水就變做血。
REV|16|5||我聽見掌諸個水的天使講：現在佇啲、早佇啲、聖者啊，你是公義因為你按呢審判；
REV|16|6||因為怹曾流聖徒及先知的血，今你用血互怹飲；是怹所應該的。
REV|16|7||我閣聽見祭壇啲講：主上帝──全能者啊，是啊，你的審判是真實閣公義！
REV|16|8||第四個將伊的碗傾佇日頭，就互日頭會用火煏人。
REV|16|9||人受大的炎熱所煏，就謗瀆彼個有權啲掌理諸個災禍的上帝的名，閣無反悔來歸榮光伊。
REV|16|10||第五個將伊的碗傾佇獸的座位，獸的國隨時黑暗。人因為艱苦就咬怹的舌；
REV|16|11||閣因為怹的艱苦，及怹的瘡毒，就謗瀆天裡的上帝，也無反悔怹的所行。
REV|16|12||第六個將伊的碗傾佇伯拉大河，伊的水連鞭乾去，欲為著東方的列王來備辦路。
REV|16|13||我閣看見有三個污穢的神，親像田蛤仔對龍的嘴、及獸的嘴、及假先知的嘴出來。
REV|16|14||怹就是諸個鬼的神，會行神蹟的，出來就近普天下的王，招集怹佇全能上帝的大日期的交戰。（
REV|16|15||你看，我來親像賊。警醒來顧守伊的衫、免得褪裼來行、互人看見伊的見誚的就有福氣！）
REV|16|16||彼三個就招集列王佇一個所在，希伯來的音叫做亞瑪玉頓。
REV|16|17||第七個將伊的碗傾佇空氣，就有大聲對殿內對座位出，講：「成啦！」
REV|16|18||就有閃爁、有聲、有雷鳴，地亦大振動，對地上有人到今、未有地動親像按呢的大。
REV|16|19||大城就裂做三個，列邦諸個城亦倒壞；上帝亦記得大城巴比倫，就將杯貯伊極大受氣的酒互伊。
REV|16|20||逐個海嶼攏逃走，諸個山攏無去。
REV|16|21||閣有大雹對天降落佇人，逐粒重幾若十斤。人因為雹的災禍，就謗瀆上帝，因為彼個災禍真大。
REV|17|1||許個提七塊碗的七個天使，其中一個來及我講話講：「來，我欲將彼個坐佇多多條水的大淫婦所欲受的審判互你看。
REV|17|2||地上諸個王曾及伊行淫，徛起地上的人已經對伊淫亂的酒來醉。」
REV|17|3||我受神的感動，互天使導我去曠野，我就看見有婦仁人騎朱紅色的獸；彼隻獸遍身有謗瀆的名，有七個頭十支角。
REV|17|4||婦仁人穿紫色及朱紅色的衫，用金、寶石、真珠來妝飾；手裡有金的杯，貯諸個可惡的物，以及伊淫亂的污穢滿滿。
REV|17|5||有名寫佇伊頭額講：「奧妙！大的巴比倫，就是地上諸個淫婦及諸個可惡的物的老母。」
REV|17|6||閣看見一個婦仁人飲聖徒的血以及干證耶穌者的血到醉。我看見，就大奇怪。
REV|17|7||天使給我講：「你啥事奇怪？我欲將婦仁人及伊所騎七個頭殼十支角的獸的奧妙給你講。
REV|17|8||你所看見的獸，早有，今無，後來欲對深淵起來，就歸佇沈倫。徛起佇地上的人，怹的名對創造世間的時無記佇活命的冊的，看見彼隻獸，早有，今無，亦欲閣佇啲，就欲奇怪。
REV|17|9||有智慧的心在佇此個。七個頭殼是七座山，就是婦仁人所坐佇彼頂面的，
REV|17|10||閣是七個王；五個已經倒，一個現在佇啲，一個猶未到；伊若到，就的確暫時佇啲。
REV|17|11||彼個早有現在無的獸，就是第八個；也是彼七個在內，也歸佇沈淪。
REV|17|12||你所看見十支角就是十個王；未曾得著國的，獨獨欲及獸相及得著權，親像王半時久。
REV|17|13||怹攏同意思將家己的才能、及權柄互獸。
REV|17|14||怹欲及羊羔交戰，羊羔欲卡贏怹，因為伊是萬主的主、萬王的王。及伊佇啲的也欲卡贏，因為怹是受召、受揀、忠信的人。」
REV|17|15||天使閣給我講：「你所看見攏總的水，淫婦所坐的，就是諸個百姓、諸個眾人、諸個邦國、諸個腔口。
REV|17|16||閣你所看見的彼十支角及彼隻獸欲怨恨此個淫婦，也欲互伊冷靜褪裼，閣欲食伊的肉，用火一盡燒伊。
REV|17|17||因為上帝曾互怹有此號心來成伊的旨意，閣同心將怹的國互獸，聽候上帝的話應驗。
REV|17|18||你所看見的婦仁人就是彼個啲管理地上列王的大城。」
REV|18|1||諸個代誌了後，我看見別個天使對天落來有大權柄，地上對伊的榮光來光。
REV|18|2||伊大聲叫講：大的巴比倫倒壞啦！倒壞啦！今成做鬼徛起的所在及攏總污穢的神的監牢，以及攏總無清氣可惡的鳥的鳥籠。
REV|18|3||因為萬邦對伊淫亂惹著受氣的酒來倒壞。地上諸個王曾及伊行姦淫；地上諸個生理人已經對伊的奢華到極，致到好額。
REV|18|4||我閣聽見對天有別個聲講：我的百姓啊，著對遐出來，免得有份伊的罪，也免得受伊的災禍；
REV|18|5||因為伊的罪抵天；伊逐號的不義，上帝記得。
REV|18|6||著照伊款待人的，來款待伊，照伊的所行加倍報應伊；佇伊所調和的杯，今也加倍調和來互伊。
REV|18|7||伊曾怎樣榮光家己，來奢華，今互伊艱苦悲哀也照按呢，因為伊心內講：我是坐啲做王，並呣是寡婦，決斷bē抵著悲哀。
REV|18|8||所以一日的中間，伊的災禍攏欲到，就是死無、悲哀、飢荒。伊也欲互火燒燎去，因為審判伊的主上帝就是大氣力的。
REV|18|9||地上諸個王平素及伊行姦淫來奢華的，看見燒伊的煙，就為著伊悲傷啼哭。
REV|18|10||因為驚伊的艱苦，就遠遠徛啲講：慘啊！慘啊！大城巴比倫，堅固的城啊，因為一時間你的審判到啦。
REV|18|11||地上諸個生理人也為著伊悲傷哀慘，因為無人閣買怹的貨；
REV|18|12||就是金、銀、寶石、真珠、幼葛、紫色、絲綢、朱紅諸個貨、及逐號的香柴、逐號象牙的器具、逐號貴氣的柴、銅、鐵、白石的器具，
REV|18|13||也有肉桂、荳蔻、香料、香油、乳香、酒、油、幼麵、麥、牛、羊、馬、車、奴僕，以及人的靈魂。
REV|18|14||你的心所意愛的果子已經離開你；你的好食及好看的物攏無去，決斷無閣看見。
REV|18|15||做諸個物的生理人，對伊得著好額的，因為驚伊的艱苦欲遠遠徛，悲傷哀慘，講：
REV|18|16||慘啊！慘啊！此個大城，平素穿幼葛、紫色、朱紅色的衫，用金、寶石、真珠妝飾的。
REV|18|17||因為一時間到許大的好額變做荒廢。逐個舵公及搭船去逐所在的，及水手，連佇海裡趁食的，攏遠遠啲徛，
REV|18|18||看見燒伊的煙，就喉叫講：「叨落一個城親像此個大城啊？」
REV|18|19||閣用塵埃摻頭殼，悲傷哀慘，喉叫講：慘啊！慘啊！此個大城。凡有船佇海裡的，攏對伊的豐盛來致到好額！因為一時間成做荒廢！
REV|18|20||天啊，諸個聖徒及先知啊！恁通因為伊來歡喜，因為上帝將恁所受的審判來審判伊。
REV|18|21||有一個大氣力的天使夯石，親像大的石磨，㧒伊佇海裡，講：巴比倫大城也欲親像按呢大沈受㧒落，決斷bē閣看見。
REV|18|22||彈琴、作樂、歕簫、歕號頭的聲音，決斷無閣聽見佇你的中間；逐樣工藝的師傅決斷無閣看見佇你的中間；挨磨的聲決斷無閣聽見佇你的中間；
REV|18|23||燈的光決斷無閣照佇你的中間；新子婿及新娘的聲，決斷無閣聽見佇你的中間。因為你的生理人平素做地上的尊貴者；萬國也對你的邪術來受迷惑。
REV|18|24||閣先知及聖徒及地上一切受刣的人的血攏佇此個城尋著。
REV|19|1||諸個代誌了後，我聽見佇天裡有親像歸大陣人的大聲講：哈利路亞！拯救、榮光、權能攏是咱的上帝的！
REV|19|2||是伊的審判真實閣公義；因為伊曾審判彼個大淫婦，就是用伊的淫亂敗壞地上的，閣對伊討流伊的奴僕的血的罪，來伸怹的冤。
REV|19|3||怹閣再講：哈利路亞！燒伊的煙淐上高，到代代無盡。
REV|19|4||彼二十四個長老及四個活物仆落敬拜坐佇座位的上帝，講：阿們！哈利路亞！
REV|19|5||有聲對座位出來講：凡若恁做咱的上帝的奴僕，來敬畏伊的，無論大細，攏著謳咾伊！
REV|19|6||我聽見有親像歸大陣人的聲，親像多多條水的聲，親像雷大鳴的聲，講：哈利路亞！因為主──咱的上帝、全能者做王啦。
REV|19|7||咱著歡歡喜喜，將榮光歸互伊。因為，羊羔婚姻的期已經到；伊的新娘已經家己備辦好啦，
REV|19|8||就有互伊穿光明清氣的幼葛布。（因為幼葛布是聖徒所行的義。）
REV|19|9||閣給我講：「你著寫伊：見若受召來赴羊羔的婚筵的有福氣！」閣給我講：「諸個是上帝真實的話。」
REV|19|10||我就仆佇伊的腳前欲拜伊。伊給我講：「千萬呣通！我及你以及你的兄弟有耶穌的干證者，平平是做奴僕，你著拜上帝。」因為耶穌的干證就是先知的神。
REV|19|11||我閣看見天開。就看見有一隻白馬，騎伊的稱做忠信真實，伊的審判及交戰無呣公義。
REV|19|12||伊的目睭是火焰，頭殼頂戴多多王帽；閣有名寫啲，除去伊本身以外無人會識。
REV|19|13||伊穿灑血的衫；伊的名稱做上帝的道。
REV|19|14||佇天裡的軍兵騎白馬，來隨伊，攏穿幼葛，白閣清氣。
REV|19|15||閣有利劍對伊的嘴出，通用伊來拍列邦。伊也欲用鐵枴治理怹，伊也欲踏全能的上帝大受氣的酒窟。
REV|19|16||佇伊的衫及腳腿有寫一個名講：「萬王的王，萬主的主。」
REV|19|17||我閣看見一個天使徛佇日頭的中央，大聲喉叫給天中攏總的飛鳥講：「來聚集赴上帝的大筵席，
REV|19|18||通來食諸個王的肉，千總的肉，勇士的肉，馬及騎馬的人的肉，凡若自由的做奴僕的，序細序大的肉。」
REV|19|19||我閣看見獸及地上諸個王，及怹的軍兵攏聚集，欲及騎馬的以及伊的軍兵交戰。
REV|19|20||獸就受掠；彼個假的先知也及伊同受掠，就是前曾佇獸的面前行神蹟，來迷惑許個受著獸的記號以及拜獸的相的。此二個活活㧒佇硫磺啲燒的火湖；
REV|19|21||其餘的互彼個騎馬的嘴內所出的劍刣死怹；眾鳥攏食怹的肉到飽。
REV|20|1||我閣看見天使對天落來，手裡有深淵的鎖匙及大條鐵鍊。
REV|20|2||就掠彼尾龍，就是老蛇，也是魔鬼及撒但，縛伊一千年久，
REV|20|3||㧒伊落深淵，關密，用印封佇彼頂面，互伊無通閣迷惑列邦。聽候一千年滿，以後的確暫時解放。
REV|20|4||我閣看見許個座位，也有坐佇彼頂面的，有得著審判的權互怹。閣看見許個為著做耶穌的干證，及為著上帝的道來受刣頭的人的靈魂，以及呣曾拜獸及獸的相，也無受伊的記號佇頭額抑是佇手裡的，諸個攏得著活，來及基督做王一千年。
REV|20|5||（其餘的死人無活，聽候彼個一千年滿。）這是頭一擺的復活。
REV|20|6||有份佇此個頭一擺的復活的有福氣啊，是聖啊！第二擺的死管怹bē著。怹欲做上帝及基督的祭司，也欲及伊做王一千年。
REV|20|7||彼個一千年滿，撒但欲受解放出伊的監，
REV|20|8||就出來迷惑地上四方的列邦，就是各及瑪各，聚集怹來交戰。怹的數額親像海沙。
REV|20|9||怹就起來遍滿全地，續圍困聖徒的營及得著疼的城，就有火對天降落，來滅怹。
REV|20|10||迷惑怹的魔鬼受㧒落火及硫磺的湖，佇遐也有獸及假的先知。怹欲暝日受苦楚，代代無盡。
REV|20|11||我閣看見一個白色大的座位及坐彼頂面的；地及天對伊的面前逃走，無閣有怹的位處。
REV|20|12||我也看見死人大及細攏徛佇座位前。諸個冊就掀開，閣有別本冊掀開，就是活命冊。死人就照怹的所行，憑諸個冊所記載來受審判。
REV|20|13||海就交出伊中間的死人；死及陰府也交怹中間的死人；逐人就照怹的所行受審判。
REV|20|14||死及陰府也㧒落火湖；此個就是第二擺的死就是火湖。
REV|20|15||若有人無記名佇活命冊的，也㧒落火湖。
REV|21|1||我閣看見有新的天新的地；因為前的天前的地已經過去，海也無閣有。
REV|21|2||閣看見聖城就是新的耶路撒冷，出佇天，對上帝降落，已經備辦便，親像新娘妝飾來聽候伊的丈夫。
REV|21|3||閣聽見大聲對座位出講：「上帝的會幕佇人的中間。上帝欲及怹相及徛起，怹欲做伊的百姓。上帝本身欲及怹佇啲，來做怹的上帝。
REV|21|4||閣欲給怹的目睭拭去攏總的目屎；無欲閣有死失，也無欲閣有哀傷、喉叫、痛疼，前的代誌已經過去。」
REV|21|5||坐佇座位的講：「我換新萬物！」閣講：「你著寫伊；因為諸個話是通信，是真實。」
REV|21|6||閣給我講：「已經成啦！我就是阿利法及奧美加；是起頭的，及路尾的。我欲對活命的水泉白白互嘴乾的人飲。
REV|21|7||得勝的人欲承接諸個：我欲做伊的上帝，伊欲做我的子。
REV|21|8||若是許個小膽的，呣信的、可惡的、刣人的、淫亂的、行邪術的、拜偶像的，及攏總白賊的人，怹的份額是佇彼個用火及硫磺啲燒的湖；此個就是第二擺的死。」
REV|21|9||彼七個天使就是有七塊碗、貯滿路尾七項災禍的，其中一個來及我講話，講：「來，我欲報你看新娘，就是羊羔的某。」
REV|21|10||我就受神的感動，互伊導去一座山大閣高，將聖城耶路撒冷出佇天裡，對上帝降落的報我看。
REV|21|11||有上帝的榮光；伊的光親像第一寶貝的石，親像碧玉，光亮親像水晶。
REV|21|12||有牆大閣高，有十二個門，佇諸個門有十二個天使，也有名寫佇門裡就是以色列子孫十二個支派的名。
REV|21|13||東勢有三個門，北勢有三個門，南勢有三個門，西勢有三個門。
REV|21|14||城牆有十二個地基，地基頂有羊羔十二使徒的名，十二個。
REV|21|15||及我講的天使有金的蘆竹做篙尺，欲量彼個城及伊的門伊的牆。
REV|21|16||城是四方，長闊平平。用蘆竹量城，得著十二千里，長、闊、高攏相同；
REV|21|17||天使量城牆，得著一百四十四尺，照人的寸尺，就是天使的寸尺。
REV|21|18||牆用碧玉來起；城是好金的，親像清亮的玻璃。
REV|21|19||城牆的地基有安逐等號的寶石：頭一個地基是碧玉；第二個是藍玉；第三個是璁玉；第四個是青玉；
REV|21|20||第五個是紅玉；第六個是瑪瑙；第七個是黃玉；第八個是綠玉；第九個是淺黃玉；第十個是翡翠玉；第十一個是紫色玉；第十二個是赤玉。
REV|21|21||十二個門是十二粒真珠，諸個門逐個攏是一粒珠做的。城的街路是好金的，親像透底光的玻璃。
REV|21|22||我無看見城內有殿堂，因為主上帝──全能者及羊羔做伊的殿堂。
REV|21|23||城無欠用日抑是月來照伊；因為上帝的榮光照伊，羊羔做伊的燈。
REV|21|24||列邦的人欲倚靠伊的光來行；地上的王欲將怹的榮光帶來歸佇伊。
REV|21|25||城門日時攏無關，因為佇遐欲無暝時。
REV|21|26||人欲用列邦的榮光及尊貴帶來歸佇伊。
REV|21|27||凡若無清氣的物，以及行可惡白賊的人，決斷bē得入遐；只有記佇羊羔的活命冊的會得入。
REV|22|1||天使閣報我看城內街路中有活命水的河，清亮親像水晶，對上帝及羊羔的座位流出。
REV|22|2||河的雙旁有活命的樹，結十二樣的果子，每月結伊的果子；伊的樹葉做醫治列邦的路用。
REV|22|3||攏無閣有咒詛；是上帝及羊羔的座位欲住佇遐；伊的奴僕欲服事伊，
REV|22|4||也欲看見伊的面。閣伊的名佇怹的頭額。
REV|22|5||無閣有暝時；也無欠用燈的光及日的光，因為主上帝欲照光怹。也怹欲做王，到代代無盡。
REV|22|6||閣給我講：「諸個話是通信是真實。主就是先知人的神的上帝，有差伊的天使，將緊緊的確欲成的事指示伊的奴僕。」
REV|22|7||「我緊緊到！守此本冊讖語的話的有福氣！」
REV|22|8||我約翰就是聽見、閣看見許個事的；已經聽見、閣看見，就仆落佇天使的腳前欲拜伊，彼個天使就是將諸個事指示我的。
REV|22|9||伊給我講：「千萬呣通！我及你以及你的兄弟，就是諸個先知，及守此本冊的話的，平平是做奴僕。你著拜上帝。」
REV|22|10||閣給我講：「莫得封此個冊所有讖語的話，因為日期近啦。
REV|22|11||不義的，互伊猶原不義；污穢的，互伊猶原污穢；義的，互伊猶原行義；聖的，互伊猶原做聖。」
REV|22|12||「我緊緊到！報應在佇我，欲照逐人的所做來報伊。
REV|22|13||我是阿利法閣是奧美加；是頭一個，是路尾的；是起頭，是煞尾。」
REV|22|14||洗清怹的衫的人有福氣！欲互怹有權佇活命的樹，閣對諸個門入城。
REV|22|15||佇外面就有許個狗、行邪術的、行淫亂的、刣人的、拜偶像的，及一切好白賊來行伊的。
REV|22|16||「我──耶穌已經差我的天使為著諸個教會，對恁證明諸個事。我是大衛的根頭，閣是伊的後裔。是光光的啟明星。」
REV|22|17||聖神及新娘攏講：「來！」聽見的人著講：「來！」嘴乾的人著來；意愛的人，通白白得著活命的水。
REV|22|18||我對凡若聽此本冊讖語的話的人做干證，設使有人加添伊，上帝欲將此本冊所記的災禍加添佇伊；
REV|22|19||設使有人刪除此本讖語的冊的話，上帝也欲對此本冊所記活命的樹及聖城，刪除伊的份額。
REV|22|20||干證諸個事的講：「著，我緊緊到！」阿們！主耶穌啊，你著來！
REV|22|21||願主耶穌的恩典及眾聖徒相及佇啲。阿們！